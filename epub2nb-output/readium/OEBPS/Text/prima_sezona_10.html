<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <meta content="Microsoft Word 14 (filtered)" name="Generator"/>

  <title>Prima sezóna</title>
  <link href="../Styles/stylesheet.css" rel="stylesheet" type="text/css"/>
  <link href="../Styles/page_styles.css" rel="stylesheet" type="text/css"/>
</head>

<body>
  <div class="wordsection9">
    <p class="e-booktirazacitacetext">&nbsp;</p>

    <p class="e-booktirazacitacetext">&nbsp;</p>

    <p class="e-booktirazacitacetext">&nbsp;</p>

    <p class="e-booktirazacitacetext">&nbsp;</p>

    <p class="e-booktirazacitacetext">&nbsp;</p>

    <p class="e-booktirazacitacetext">&nbsp;</p>

    <p class="e-booktirazacitacetext">&nbsp;</p>

    <p class="e-booktirazacitacetext">„Hele, Danny! Diž!“ řekl Benno.</p>

    <p class="e-bookprozatext">Nevěděl jsem, na co se mám koukat. Stáli jsme před výkladem pana Burdycha, a&nbsp;všechno v&nbsp;něm bylo jako vždycky. Altka značky <span class="e-booktirazacitacetextkurzivachar">Toneking</span>, která tam byla už dva měsíce, es-klarinet, ten už tam ležel na slunci nejmíň taky tak dlouho. V&nbsp;rohu eufonium, staré teprve čtrnáct dnů. Jinak nějaké housle, mandolína, pár foukacích harmonik, fialový bandoneon a&nbsp;krabičky s&nbsp;kalafunou a&nbsp;se saxofonovými plátky. Ty byly prázdné. O&nbsp;plátky byla nouze a&nbsp;pan Burdych nám je schovával pod pultem. Potom hromada sešitů <span class="e-booktirazacitacetextkurzivachar">Lidové školy hry</span> na všechno od varhan po hacašprndu.</p>

    <p class="e-bookprozatext">„Co tam vidíš?“ zeptal jsem se. Benno skutečně mačkal nos na sklo. Snad to byla recese; Benno rád dělal všelijaké blbosti, jako kdyby je myslel vážně. Ale stál prostě s&nbsp;nosem rozpláclým o&nbsp;výkladní skříň pana Burdycha a&nbsp;čuměl dovnitř, jenomže co ho mohlo zajímat na okoukané altce, to byla záhada. Před výkladem pana Burdycha jsme se zastavovali skoro každý den, celá kapela. Skoro nikdy tam nebylo nic, co bysme neznali. Ale pro nás to vždycky bylo blaho, koukat na perleťové klapky saxofonu nebo jak se v&nbsp;břiše velké tuby všelijak kroutí mosazné trubičky. Asi to bylo něco jako alkoholismus. Nástroje nás prostě fascinovaly. Dokonce jsem si z&nbsp;Městské knihovny vypůjčil <span class="e-booktirazacitacetextkurzivachar">Dějiny hudebních nástrojů</span> a&nbsp;stačilo mi jednou to přečíst, a&nbsp;všechny jsem si pamatoval, i&nbsp;s&nbsp;rozsahem. Na vědy jsem byl dokonale pitomý. Z&nbsp;matyky reparát každý druhý rok, z&nbsp;dějepisu mi v&nbsp;hlavě neuvízlo jediné datum, z&nbsp;chemie jediný vzoreček a&nbsp;na latinská slovíčka mě Ulryška tahala každý den, aby třída měla nějakou legraci. Ale nástroje jsem si pamatoval. Bassetový roh, oikleida, sarrusofon. Skleněná harmonika. Taky jsem tím zkoušel zaimponovat Ireně, jenže Irenu to nezajímalo. Té jsem tím nezaimponoval.</p>

    <p class="e-bookprozatext">„Támhleto, čeče, vidíš? To bylo na vobrázku v&nbsp;Buriánovi!“ ukazoval Benno tlustým prstem kolem vlastního ucha. „Jak se to menuje?“</p>

    <p class="e-bookprozatext">A&nbsp;to už jsem to uviděl.</p>

    <p class="e-bookprozatext">„Páni! Flexaton!“</p>

    <p class="e-bookprozatext">„No. To je von!“</p>

    <p class="e-bookprozatext">Hleděli jsme zbožně na ten kus plechu. Vypadal přesně jako v&nbsp;Burianově <span class="e-booktirazacitacetextkurzivachar">Jazzu</span>. Plechový trojúhelník v&nbsp;trojúhelníkovém rámu z&nbsp;drátu, drát zapuštěný do dřevěného držadla. Na dvou pérách, přiletovaných k&nbsp;plechu, dvě dřevěné kuličky, každá z&nbsp;jedné strany.</p>

    <p class="e-bookprozatext">„Dyž se s&nbsp;tím třese, vydává to zvuk jako pískání,“ řekl jsem. Napadlo mi, že jsem jak Apollinaire. Taky jsem věděl všechno o&nbsp;věcech, o&nbsp;kterých nikdo jiný nic nevěděl, ale o&nbsp;kterých taky nikdo nic vědět nepotřeboval. „Kuličky mlátí do plechu, ty palcem prohejbáš plech, a&nbsp;podle toho reguluješ tón.“</p>

    <p class="e-bookprozatext">Benno pořád mačkal nos na sklo, teď už patrně ne z&nbsp;recese. Stál jsem vedle něj a&nbsp;taky jsem čuměl na flexaton. Museli jsme vypadat jako Matka Kráčmerka s&nbsp;dcerou Bettynkou, když koukaly do výkladu klenotnictví na náhrdelníky. Benno aspoň postavu Matky Kráčmerky určitě měl. Vážil devadesát dva kilo a&nbsp;byl menší než já.</p>

    <p class="e-bookprozatext">„Já to du koupit!“ rozhodl se.</p>

    <p class="e-bookprozatext">„Fajn. Mohli bysme na to hrát jeden chorus v&nbsp;<span class="e-booktirazacitacetextkurzivachar">Dinah</span>. Na tý desce s&nbsp;Boswellkama hrajou jeden na havajskou flétnu.“</p>

    <p class="e-bookprozatext">„Di do prdele,“ pravil Benno. „To není s&nbsp;Boswellkama. To je na jednom starým Whitemanovi. Čkej na mě!“</p>

    <p class="e-bookprozatext">Zapadl do krámu, zvonek pana Burdycha titěrně cinknul. Zůstal jsem koukat na flexaton. Bylo horko. Teprve máj, ale horko jak v&nbsp;červenci. Ve vyleštěné mědi eufonia se objevila karikatura nějakého chlapečka, který si cpal do huby cosi růžového. Otočil jsem se. Kluk si nes kornout jahodové zmrzliny, už od ní měl pokecané bílé tričko. Vedle obchodu pana Burdycha byla cukrárna pana Chmelaře. Rozhodl jsem se, že si tu slast taky dopřeju. Ale jak jsem sáhl po klice skleněných dveří cukrárny, objevil se ve svém výkladě pan Burdych, natáhl se přes fialový bandoneón a&nbsp;opatrně vzal do krátkých ruček flexaton. Pozdvihl ho jako monstranci, plech byl asi z&nbsp;ocele, zajiskřil, až mě to oslepilo, protože byly už čtyři pryč a&nbsp;slunce stálo nízko nad zámeckou věží. Hleděl jsem na ten obřad a&nbsp;sahal jsem po klice cukrárny, nějak jsem ji nemohl nahmátnout, byla nějak hluboko ve výklenku, sahal jsem hloub a&nbsp;hloub a&nbsp;najednou mě něčí ruka vzala za prsty, hebká, jemná kočičí pacička, a&nbsp;hebký předoucí, kočičí hlásek pravil:</p>

    <p class="e-bookprozatext">„Dovolíte?“</p>

    <p class="e-bookprozatext">Škubl jsem sebou, a&nbsp;jak jsem byl oslepený sluncem odraženým od flexatonu, dostal jsem úplný černý zákal. Spíš bronzový zákal. Přede mnou stála úplně neznámá nádherná holka v&nbsp;zelených šatech s&nbsp;oranžovými puntíky, na hlavě vlasy asi čerstvě od kadeřníka, nádherně husté jak tráva v&nbsp;tom háječku za zámkem, kterému jsme říkali šmajchlvald, a&nbsp;bronzové jako parádní loupežnické nádobí nad krbem v&nbsp;Domanínovic zámku. Pod tou bronzovou helmicí zelené oči jak kočka, a&nbsp;zrovna se do nich taky trefilo slunce, takže zasvítily zlatě, smaragdově a&nbsp;křišťálově, jako dva malí průhlední skarabeové. V&nbsp;jedné ruce měla holka velký kornout vanilkové zmrzliny, druhou mě držela za ruku a&nbsp;podle pozice mé ruky se dalo soudit, že jak jsem prve šmátral po klice, šmátral jsem jí směrem k&nbsp;ňadrům, a&nbsp;nebýt její kočičí tlapky, došlo možná k&nbsp;trapasu. Měla pod oranžovými puntíky dva krásné kopečky.</p>

    <p class="e-bookprozatext">„Pardon,“ pravil jsem zblble.</p>

    <p class="e-bookprozatext">Holka se jenom usmála, objevily se bílé zoubky a&nbsp;po obou stranách pusy, vymyšlené na trýznění, se udělaly dolíčky. Přešla kolem mě, zavoněla fialkama, a&nbsp;už plula nějakým způsobem na krásných štíhlých nohou v&nbsp;zelených lodičkách přes plhovské náměstí a&nbsp;krátká sukně se jí v&nbsp;májovém větříku pleskala o&nbsp;kolínka. Zezadu, vždycky když s&nbsp;ní větřík zapleskal, odhalovala půvabnou dvojici žlábků v&nbsp;ohbí kolínka a&nbsp;kousek krásné hnědé kůže, hladké, až se skoro leskla, kousek výš.</p>

    <p class="e-bookprozatext">Skleněné dveře cukrárny mě praštily do zad a&nbsp;cinkly. Vzoreček jsem neznal, ale podle fyzických zákonů by takový úder člověka mé váhy v&nbsp;pohyb neuvedl. Mě uvedl. Rozběhl jsem se přes náměstí, úplně zbavený smyslů i&nbsp;rozvahy, Benno dokonale zapomenut, i&nbsp;se svým flexatonem, a&nbsp;v&nbsp;mžiku jsem byl po boku neznámé krásky a&nbsp;úplně nestoudně jsem jí koukal na profil. Měla ho mimo soutěž.</p>

    <p class="e-bookprozatext">Podívala se na mě, a&nbsp;zlatí skarabeové nevypadali nepřátelsky. Dostal jsem obrovskou radost. Věděl jsem hned, že se nezachová, jak se v&nbsp;podobných situacích obyčejně chovaly obyčejně všechny slečny. Byla to holka, a&nbsp;nezachovala se.</p>

    <p class="e-bookprozatext">„Já myslela, že jste šel na zmrzlinu?“ pravila.</p>

    <p class="e-bookprozatext">Řekl jsem něco jako „Grif,“ nebo tak, odpovídalo to úrovni inteligence, jíž jsem momentálně vládl. Ta bronzová přilba z&nbsp;hedvábí, ty puntíky, ty dva kopečky a&nbsp;ty hladké nohy, kolem nichž plácala zelené sukně, mě oloupily o&nbsp;to málo inteligence, kterou vyjadřoval hrozící obvyklý reparát z&nbsp;matematiky a&nbsp;letos taky nový, z&nbsp;latiny.</p>

    <p class="e-bookprozatext">A&nbsp;holka viděla, že mně to nemluví, tak ke mně napřáhla ruku s&nbsp;perleťově růžovými nehty a&nbsp;se zmrzlinou jako housátko a&nbsp;řekla:</p>

    <p class="e-bookprozatext">„Chcete si líznout?“</p>

    <p class="e-bookprozatext">Byla to nějaká cizí holka. Nemohla být z&nbsp;Kostelce. V&nbsp;Kostelci jsem všechny holky znal. Všechny od vidění, všechny hezké jménem, a&nbsp;o&nbsp;ty nejhezčí jsem se většinou pokusil, většinou s&nbsp;výsledky většinou dost nepatrnými. Benno tvrdil, že trpím nějakou nemocí, a&nbsp;chtěl na ni vynalézt latinské jméno. Jenomže byl na latinu ještě blbější než já.</p>

    <p class="e-bookprozatext">Pořád jsem měl na očích ten bronzově zlatý zákal. Kaleidoskopem báječného oslnění ke mně připlul zadeček housátka, kolem nosu mi zavoněla vanilka, fialky, a&nbsp;housátko mělo kolem dokola čtyři perleťové hvězdy jako svatý Ján. Vyplázl jsem jazyk, mohutně jsem housátko olízl.</p>

    <p class="e-bookprozatext">„Vy jste žrout,“ řekla holka. „Skoro abyste mi šel koupit jednu novou.“</p>

    <p class="e-bookprozatext">Nemohl jsem odpovědět, neboť jsem se dusil ledem. Ale světelnou slepotou zeleně, bronzu, zlata, oranže a&nbsp;perleti jsem konečně prohlédl a&nbsp;uviděl jsem, jak holka žalostně patří na kornout, mnou dokonale vylíznutý.</p>

    <p class="e-bookprozatext">Vzpamatoval jsem se.</p>

    <p class="e-bookprozatext">„Já vám doběhnu!“ pravil jsem, už zas skoro artikulovaně, a&nbsp;vyrazil jsem k&nbsp;cukrárně.</p>

    <p class="e-bookhvezdickystred">*&nbsp;*&nbsp;*</p>

    <p class="e-booktirazacitacetext">Když jsem zas, s&nbsp;dvěma dvojitýma porcema, vyběhl z&nbsp;cukrárny, holka už na náměstí nebyla. Nad náměstím se černaly zámecké věže, slunce se jich už dotýkalo, a&nbsp;jediná cesta vedla přímo k&nbsp;tomu magickému seskupení, do strmé stráně mezi šeříky, klikatá, plná oblázků.</p>

    <p class="e-bookprozatext">Vyrazil jsem po ní, vyřítil jsem se do strmého prvního zákrutu, a&nbsp;plhovské náměstí najednou leželo pode mnou, jako kdybych se na ně díval z&nbsp;balónu, a&nbsp;z&nbsp;krámu pana Burdycha právě vyšel Benno s&nbsp;krabicí, zastavil se a&nbsp;začal se rozhlížet. Ale ani mi nenapadlo dát mu nějaké znamení. Vybral jsem další strmou zatáčku jako Nuvolari a&nbsp;holka tam seděla v&nbsp;takové jako jeskyňce z&nbsp;šeříků, nohu přes nohu, nahé kolínko rovnou proti mně a&nbsp;z&nbsp;fialového přítmí jeskyňky na mě tajemně pláli smaragdoví skarabeové.</p>

    <p class="e-bookprozatext">„Probůh!“ pravila. „To jste nemusel přinášet tolik moc. Vylíz jste mi jen zbyteček. Větší díl jsem vylízala já.“</p>

    <p class="e-bookprozatext">Řekla to jako báseň přeloženou z&nbsp;nějakého krásného originálu. Dřepl jsem vedle ní a&nbsp;najednou se mi vrátily obvyklé schopnosti.</p>

    <p class="e-bookprozatext">„Co pro vás eště můžu udělat?“</p>

    <p class="e-bookprozatext">„Už nic,“ řekla.</p>

    <p class="e-bookprozatext">„Prosim vás, to ne. Něco pro vás udělat musím!“</p>

    <p class="e-bookprozatext">„Proč? Na to není žádný zákon.“</p>

    <p class="e-bookprozatext">„Je, náhodou. A&nbsp;velice přísnej!“</p>

    <p class="e-bookprozatext">„Co říkáte!“ podivila se holka „To jsem nevěděla. A&nbsp;je to říšský zákon, nebo protektorátní?“</p>

    <p class="e-bookprozatext">„Světovej,“ řekl jsem. „Uznávanej všema válčícíma stranama. Jestli se podle něj nezachovám, stihne mě určitě trest.“</p>

    <p class="e-bookprozatext">„No to by bylo velmi hloupé. To se radši zachovejte.“</p>

    <p class="e-bookprozatext">„Tak co mám pro vás udělat?“</p>

    <p class="e-bookprozatext">„Co chcete.“</p>

    <p class="e-bookprozatext">„Bude to mnohem víc podle toho zákona, dyž řeknete vy, co chcete.“</p>

    <p class="e-bookprozatext">Koukla na mě zlatýma očima a&nbsp;řekla:</p>

    <p class="e-bookprozatext">„Víte, kde na zámku je vojenský hřbitov? Rostou tam plané růže. Přineste mi jednu. Ale budu na vás čekat jenom,“ podívala se na hodinky, které jí visely na řetízku kolem krku zrovna mezi jejími kopečky. Na plášti měly z&nbsp;emailu vykládané bílé růže. „– jenom přesně pět minut. Až vám řeknu teď&nbsp;–“</p>

    <p class="e-bookprozatext">„Pět minut? Dyť je to děsně daleko!“</p>

    <p class="e-bookprozatext">„Myslela jsem, že ctíte zákony,“ vzhlédla ke mně od svých růží. „Přirozeně budete utíkat. Takový jeden malý přespolní běh.“ Hleděla na mě, na tváři se jí objevilo zklamání. „Ach! Já si myslela, že nežvaníte. Ale vy žvaníte. Jako většinou všichni.“</p>

    <p class="e-bookprozatext">„Nežvanim!“ zvolal jsem. „Poběžim jako maratónskej běžec&nbsp;–“</p>

    <p class="e-bookprozatext">„Já nechci, abyste umřel!“</p>

    <p class="e-bookprozatext">„Dyž nesplním příkaz, musim stejně umřít.“</p>

    <p class="e-bookprozatext">„Tak běžte,“ pravila. „Teď!“</p>

    <p class="e-bookprozatext">Vypálil jsem jak Fikejz, přeborník na dvě stě metrů kosteleckého gymplu, a&nbsp;řítil jsem se do prudké stráně rovnou k&nbsp;věži. Slunce už bylo za ní a&nbsp;položilo na jedovatě zelenou trávu na stráni dlouhý a&nbsp;baňatý stín. Teprve později, až druhý den nebo tak, mě napadlo, že to bylo asi něco jako ten most stínů, po němž se Kepler, s&nbsp;pomocí duchů, dostal na Měsíc. Takový kouzelnický trik nebo co, pádil jsem po stínu a&nbsp;vpravo od věže se opravdu objevil perleťový, kulatý, májový měsíc, hnal jsem se k&nbsp;němu a&nbsp;ještě jsem netušil, že s&nbsp;tím Keplerem to není tak přehnané. V&nbsp;duchu jsem pokračoval v&nbsp;konverzaci s&nbsp;tou nádhernou cizí holkou a&nbsp;šlo mi to, jako mi šla tenorová improvizace ve <span class="e-booktirazacitacetextkurzivachar">Sweet Georgia Brown</span>, v&nbsp;tom fláku, který jsme momentálně měli nejradši a&nbsp;hráli ho do zblbnutí. Jako mi šla, když v&nbsp;Portu seděla Mane nebo Helenka nebo kterákoli z&nbsp;těch asi dvaceti nejhezčích kosteleckých holek, u&nbsp;kterých jsem to u&nbsp;všech zkoušel, ale u&nbsp;kterých jsem toho u&nbsp;žádné bohužel moc nedokázal. Ta improvizace, to ovšem taky nebylo něco, co by padalo z&nbsp;nebe. Hrál jsem sólo ve <span class="e-booktirazacitacetextkurzivachar">Sweet Georgia Brown</span> už nejmíň padesátkrát, spíš víckrát, a&nbsp;jak jsem je uměl málem i&nbsp;pozpátku, dařilo se mi okolo pevně zafixovaných frází vyšívat všelijaké malé ozdůbky, vždycky trošku jiné podle toho, která z&nbsp;těch dvaceti holek zrovna seděla v&nbsp;Portiku. A&nbsp;těch dvacet nebo kolik pokusů mě taky vytrénovalo. Každý jsem provedl nejmíň třikrát, v&nbsp;případě Ireny a&nbsp;Marie nejmíň třikrát za měsíc, takže dohromady to dělalo jistě nějakou stovku konverzací podle stejného vzorce, ale pokaždé se mi rovněž podařilo uštrykovat nějakou tu novou ozdůbku. Pro tuhle neznámou holku ji taky určitě uštrykuju.</p>

    <p class="e-bookprozatext">Doběhl jsem na hřbitov a&nbsp;srdce se mi tlačilo na ohryzek. Hřbitov byl vystavěn jako umělá ruina gotické katedrály a&nbsp;po hrubých kamenech jakoby rozpadlých zdí se vinuly plané růže. Voněly tu šišky, smůla, přes hroby vojínů, padlých v&nbsp;roce 1866 za císaře a&nbsp;vlast, skákaly rezavé veverky. Jenomže mně se zdálo, že jsou bronzové.</p>

    <p class="e-bookprozatext">Rychle jsem se probral trsem červených růžiček, které se pnuly kolem nazelenalého náhrobku z&nbsp;pískovce. Nedávno tu místní kostelecký <span class="e-booktirazacitacetextkurzivachar">Verein der alten Frontsoldaten</span><a class="pcalibre pcalibre1" href="../Text/prima_sezona_19.html#_ftn1" id="_ftnref1" title=""><span class="msofootnotereference"><i class="calibre12"><span class="calibre11"><span class="msofootnotereference"><span class="calibre22">[1]</span></span></span></i></span></a> vyzlatil zašlé nápisy v&nbsp;pískovci, a&nbsp;tak ve věnci červených a&nbsp;bílých kvítků na mě zlatě zazářil nápis, že <span class="e-booktirazacitacetextkurzivachar">Hier ruhet Karl von Weber, Leutnant des k.u.k. XVIII Hulanenregiment. Den Heldentot gestorben für Kaiser und Vaterland nie wird er vergessen</span>.<a class="pcalibre pcalibre1" href="../Text/prima_sezona_19.html#_ftn2" id="_ftnref2" title=""><span class="msofootnotereference"><span class="calibre11"><span class="msofootnotereference"><span class="calibre22">[2]</span></span></span></span></a> Sotva jsem si ho ale všimnul, protože z&nbsp;místa věčného odpočinku lajtnanta von Webera jsem surově serval celou náruč planých růží a&nbsp;už jsem zas pádil lesem zpátky. Srdce mi horečně ťukalo na ohryzek, a&nbsp;jak jsem běžel, probíral jsem se růžičkama a&nbsp;zahazoval jsem ty, které se mi zdály moc malé. Za mnou se lesem a&nbsp;po mostě stínů na jedovaté stráni táhla červenobílá stopa zhrzených kvítků, až mi v&nbsp;ruce zůstala jedna, větší a&nbsp;něžná a&nbsp;červená, skoro jako pravá růže. S&nbsp;tou v&nbsp;napřažené ruce a&nbsp;s&nbsp;jazykem na vestě jsem dorazil k&nbsp;šeříkové jeskyňce, právě když se ta krásná holka znova podívala na hodinky.</p>

    <p class="e-bookprozatext">Pohlédla na mě a&nbsp;pravila:</p>

    <p class="e-bookprozatext">„Čtyři minuty a&nbsp;šestapadesát vteřin,“ a&nbsp;vtom se ozval ten divný zvuk.</p>

    <p class="e-bookprozatext">A&nbsp;vtom jsem si všiml něčeho těžko vysvětlitelného.</p>

    <p class="e-bookprozatext">Ten zvuk bylo vzdálené, magické pískání, zaznívalo odněkud zdola, od města, mezi šeříky a&nbsp;šuměním keřů, kterými kýval májový vítr. Divné, toužebné pískání, holka taky zpozorněla, pískání stoupalo, klesalo, najednou jsem si, bůhví proč, vzpomněl na most stínů, co jsem ho právě vystlal těmi růžemi, mrkl jsem po perleťovém měsíci, holka vzdychla, vstala, pískání se náhle složilo ve známou melodii… ale nově kouzelnou, kouzelnickou… <span class="e-booktirazacitacetextkurzivachar">Dinah, is there anyone finer in the state of Carolina, if there is</span>… holka rozhrnula šeříky, vyhlédla na město, pravila užasle:</p>

    <p class="e-bookprozatext">„<span class="e-booktirazacitacetextkurzivachar">Ach! Der Rattenfänger von Kostelec!</span>“<a class="pcalibre pcalibre1" href="../Text/prima_sezona_19.html#_ftn3" id="_ftnref3" title=""><span class="msofootnotereference"><span class="calibre11"><span class="msofootnotereference"><span class="calibre22">[3]</span></span></span></span></a></p>

    <p class="e-bookprozatext">Neřekla to, jako by to řekla česká holka z&nbsp;legrace, takovou tou němčinou naučenou z&nbsp;musu asi tak v&nbsp;sextě, kam asi tak musela chodit. Řekla to, jako by to řekla německá holka, jenomže mně to vůbec neznělo, jak by mně to znělo z&nbsp;úst pana Reichskommisara Horsta Herrmanna Kühla.</p>

    <p class="e-bookprozatext">Přiložil jsem svou hlavu k&nbsp;její hlavě do rozhrnutých šeříků, jejich vůně se smíchala&nbsp;– s&nbsp;čím, sakra? S&nbsp;pomerančovou vůní, zdálo se mi. Snad jsem byl už tak omámený, že se mi pletly fialky a&nbsp;pomeranče. Nebo možná jsem se tak schvátil tím během. Vyhlédl jsem, a&nbsp;v&nbsp;paprscích zapadajícího slunce kráčel dole pod náma po plhovském náměstí <span class="e-booktirazacitacetextkurzivachar">der Rattenfänger von Kostelec</span>, teda, a&nbsp;hrál na třpytící se flexaton… <span class="e-booktirazacitacetextkurzivachar">Dinah, I’d wander to China</span>…</p>

    <p class="e-bookprozatext">„<span class="e-booktirazacitacetextkurzivachar">Das ist ganz magisch</span>,“<a class="pcalibre pcalibre1" href="../Text/prima_sezona_19.html#_ftn4" id="_ftnref4" title=""><span class="msofootnotereference"><span class="calibre11"><span class="msofootnotereference"><span class="calibre22">[4]</span></span></span></span></a> řekla holka. „<span class="e-booktirazacitacetextkurzivachar">Aber wo hat er die Flöte?</span>“<a class="pcalibre pcalibre1" href="../Text/prima_sezona_19.html#_ftn5" id="_ftnref5" title=""><span class="msofootnotereference"><span class="calibre11"><span class="msofootnotereference"><span class="calibre22">[5]</span></span></span></span></a></p>

    <p class="e-bookprozatext">Pohlédl jsem na ni, ona na mě.</p>

    <p class="e-bookprozatext">„Slečno –“ &nbsp;řekl jsem.</p>

    <p class="e-bookprozatext">„Ach promiňte,“ řekla česky. „Já jsem zapomněla,“ řekla úplně česky česky.</p>

    <p class="e-bookprozatext">„Slečno, já&nbsp;–“</p>

    <p class="e-bookprozatext">Čuměl jsem na ni a&nbsp;měl jsem ten pocit. Že jsem na Měsíci, že jsem po tom baňatém stínu věže, v&nbsp;které bývala hladomorna&nbsp;–</p>

    <p class="e-bookprozatext">„Copak?“ pravila medově a&nbsp;česky.</p>

    <p class="e-bookprozatext">„Já&nbsp;– to sem teda úplně nebo co&nbsp;– ale dyť vy ste před pěti minutama měla –“</p>

    <p class="e-bookodsazeniodstavceza">Bronzová hedvábná helma, skarabeové oči, jimiž pomalu plul zmenšený měsíc z&nbsp;perleti. Bílá majoliková růžička mezi dvěma kopečky. Zbyteček oplatkového kornoutu v&nbsp;pacce s&nbsp;růžovými nehty. Kolínka jak z&nbsp;béžového sametu, kolem nich v&nbsp;májovém větru pleskající krátká sukně&nbsp;– modrá jako májová obloha v&nbsp;noci! Se smaragdovými puntíky! To mě prve snad oslnilo slunce? Nebo ty oči? Nebo co? Skoro mě zamrazilo, ne úplně nepříjemně, nebo snad v&nbsp;některém z&nbsp;minulých životů byla ta holka chameleon nebo co?</p>

    <p class="e-bookprozatext">„Co jsem měla před pěti minutami?“ zeptala se.</p>

    <p class="e-bookprozatext"><span class="calibre17">„Zelený šaty!“ vybuchl jsem. „Zelený s&nbsp;oranžovýma puntíkama&nbsp;–“</span></p>

    <p class="e-bookprozatext"><span class="e-booktirazacitacetextkurzivachar">… I’d hop an ocean liner</span>, hvízdal z&nbsp;dálky na flexatonu kostelecký <span class="e-booktirazacitacetextkurzivachar">Rattenfänger,</span> <span class="e-booktirazacitacetextkurzivachar">just to be with Dinah Lee</span>…</p>

    <p class="e-bookprozatext">„<span class="e-booktirazacitacetextkurzivachar">Ach das,</span>“<a class="pcalibre pcalibre1" href="../Text/prima_sezona_19.html#_ftn6" id="_ftnref6" title=""><span class="msofootnotereference"><span class="calibre11"><span class="msofootnotereference"><span class="calibre22">[6]</span></span></span></span></a> pravila holka.</p>

    <p class="e-bookprozatext">„A&nbsp;proč mluvíte najednou německy!?“</p>

    <p class="e-bookprozatext">„Já jsem zapomněla, že jsem s&nbsp;váma předtím mluvila česky.“</p>

    <p class="e-bookprozatext">„Ale proč <span class="e-booktirazacitacetextkurzivachar">vůbec</span> mluvíte německy?“</p>

    <p class="e-bookprozatext">„U&nbsp;nás se s&nbsp;<span class="e-booktirazacitacetextkurzivachar">Vatim</span><a class="pcalibre pcalibre1" href="../Text/prima_sezona_19.html#_ftn7" id="_ftnref7" title=""><span class="msofootnotereference"><i class="calibre12"><span class="calibre11"><span class="msofootnotereference"><span class="calibre22">[7]</span></span></span></i></span></a> mluví německy. S&nbsp;mámou mluvíme česky.“</p>

    <p class="e-bookprozatext">„Fatty je Němec?“</p>

    <p class="e-bookprozatext">Holka sklopila řasy, černé přes zlaté a&nbsp;smaragdové broučky v&nbsp;očích. Zas je zvedla a&nbsp;posvítila si na mě tím zlatem.</p>

    <p class="e-bookprozatext">„Já za to nemůžu, Ale <span class="e-booktirazacitacetextkurzivachar">Vati</span> není Němec,“ řekla. „<span class="e-booktirazacitacetextkurzivachar">Vati</span> je <span class="e-booktirazacitacetextkurzivachar">ein Österreicher.</span>“<a class="pcalibre pcalibre1" href="../Text/prima_sezona_19.html#_ftn8" id="_ftnref8" title=""><span class="msofootnotereference"><span class="calibre11"><span class="msofootnotereference"><span class="calibre22">[8]</span></span></span></span></a></p>

    <p class="e-bookprozatext">„Ale –“</p>

    <p class="e-bookprozatext">… <span class="e-booktirazacitacetextkurzivachar">no gal made has got a&nbsp;shade on Sweet Georgia Brown</span>… zapískal, už z&nbsp;velké dálky, Benno, ale kiksnul.</p>

    <p class="e-bookprozatext">„Ach!“ řekla holka. „Flétna!“</p>

    <p class="e-bookprozatext">„To je flexaton,“ řekl jsem.</p>

    <p class="e-bookprozatext">„Ó,“ pravila holka. „Co je to zač?“</p>

    <p class="e-bookprozatext">Vysvětlil jsem jí, co je to zač, trochu jsem se uklidnil. Ve veliké dálce Benno navázal od toho kiksu a&nbsp;nádherně, jako kdyby byl nějaká swingová Siréna, přehrál celou frázi… <span class="e-booktirazacitacetextkurzivachar">since she came, why, it’s a&nbsp;shame how she cools’em down</span>…</p>

    <p class="e-bookprozatext">Vrátil jsem se k&nbsp;otázce šatů.</p>

    <p class="e-bookprozatext">„To jste se asi přehlídl,“ řekl holka.</p>

    <p class="e-bookprozatext">„To neni možný!“</p>

    <p class="e-bookprozatext">„Proč ne?“ řekla a&nbsp;znova mě zhypnotizovala zlatýma očima. „Se mnou je všechno možný.“</p>

    <p class="e-bookprozatext">„Ale že bych byl&nbsp;– že by ty šaty –“</p>

    <p class="e-bookprozatext">„Taková hloupůstka,“ řekla. „Kdyby se mnou byly možný jen takové hloupůstky, to bych potom nebyla nic extra.“</p>

    <p class="e-bookprozatext">„Vy ste?“</p>

    <p class="e-bookprozatext">„Vy myslíte, že nejsem?“ Než jsem stačil odpovědět, řekla: „To by vám ale dávalo moc špatné vysvědčení. Kvůli nějaké obyčejné holce běžet <span class="e-booktirazacitacetextkurzivachar">cross-country</span> pro jednu růži. Moc špatné vysvědčení.“</p>

    <p class="e-bookprozatext">„Proč špatný?“</p>

    <p class="e-bookprozatext">„Takové věci dělají kvůli obyčejným holkám jenom&nbsp;– jenom&nbsp;– jak se jim říká? <span class="e-booktirazacitacetextkurzivachar">Schürzenjäger</span><a class="pcalibre pcalibre1" href="../Text/prima_sezona_19.html#_ftn9" id="_ftnref9" title=""><span class="msofootnotereference"><i class="calibre12"><span class="calibre11"><span class="msofootnotereference"><span class="calibre22">[9]</span></span></span></i></span></a>.“</p>

    <p class="e-bookprozatext">Ovládal jsem to slovo. Irena ho užívala, česky, když mě chtěla charakterizovat, a&nbsp;tím vysvětlit, proč má proti mně ty silné výhrady.</p>

    <p class="e-bookprozatext">„No to ne. To&nbsp;–“</p>

    <p class="e-bookprozatext">„Mě takoví nezajímají. Jak se jim říká? Pomozte mi!“</p>

    <p class="e-bookprozatext">„Sukničkáři,“ pravil jsem chabě. Vánek přinesl závan nějaké divné vůně, jako síra, asi, ale zase zavoněly taky pomeranče. Pravil jsem pokorně: „Máte pravdu. Vy ste úplně mimořádná. Něco extra. Jste patrně kouzelnice. Můžete všechno. Proměnit zelený šaty v&nbsp;modrý, to je jen hloupůstka pro začátek, jako voda ve víno.“</p>

    <p class="e-bookprozatext">Docela jasně jsem ucítil&nbsp;– síru? Asi to byl kouř z&nbsp;teplárny. Asi ten májový větřík&nbsp;–</p>

    <p class="e-bookprozatext">„Tak vidíte,“ řekla holka a&nbsp;podívala se na hodinky.</p>

    <p class="e-bookprozatext">„Nechoďte eště!“</p>

    <p class="e-bookprozatext">„Musím,“ řekla. „Strýček už má jistě večeři uvařenou.“</p>

    <p class="e-bookprozatext">„Strýček?“</p>

    <p class="e-bookprozatext">Ukázala na vilu u&nbsp;cesty, kousek výš nad lavičkou.</p>

    <p class="e-bookprozatext">„Vy ste slečna&nbsp;– Obdržálková?“</p>

    <p class="e-bookprozatext">Zavrtěla hlavou.</p>

    <p class="e-bookprozatext">„Tady ale bydlí pan dirigent Obdržálek.“</p>

    <p class="e-bookprozatext">„Já ale nejsem slečna Obdržálková.“</p>

    <p class="e-bookprozatext">„Jak se menujete?“</p>

    <p class="e-bookprozatext">Pohlédla na mě přísně, pozvedla obočí, černé, s&nbsp;několika bronzovými chloupky jako s&nbsp;cizelováním.</p>

    <p class="e-bookprozatext">„Nebyli jsme si představeni,“ pravila. „Kdo jste vy, vlastně?“</p>

    <p class="e-bookprozatext">„No, já vám přece koupil tu zmrzlinu,“ řekl jsem, abych si víc užil plácání s&nbsp;tou holkou.</p>

    <p class="e-bookprozatext">„Vy? Mně?“</p>

    <p class="e-bookprozatext">Ukázal jsem na zbyteček oplatkového kornoutu, který pořád držela v&nbsp;prstech. Podívala se na něj taky, pak ho strčila do pusy, spolkla a&nbsp;olízla si růžové rty růžovou špičkou jazyka.</p>

    <p class="e-bookprozatext">„Tu jsem si sama koupila.“</p>

    <p class="e-bookprozatext">„To tu předtím.“</p>

    <p class="e-bookprozatext">„Jakou předtím?“</p>

    <p class="e-bookprozatext">„Tu, co sem vám sněd. Teda skoro sněd.“</p>

    <p class="e-bookprozatext">Zadumala se, koukla po mně zlatýma očima.</p>

    <p class="e-bookprozatext">„Že byste byl tak drzý?“</p>

    <p class="e-bookprozatext">„Byl sem z&nbsp;vás tak vedle.“</p>

    <p class="e-bookprozatext">„Na to jsem už zapomněla,“ pravila lehkomyslně.</p>

    <p class="e-bookprozatext">„To máte nějakou krátkou paměť.“</p>

    <p class="e-bookprozatext">„Kratičkou,“ řekla. „Ještě něco jste mi koupil?“</p>

    <p class="e-bookprozatext">„Ne. Přines sem vám tu růži z&nbsp;vojenskýho hřbitova.“</p>

    <p class="e-bookprozatext">„Na to se pamatuju,“ přistrčila si ji k&nbsp;nosu. „Přinesl jste hezkou. Voní jako mech.“</p>

    <p class="e-bookprozatext">„To sem rád,“ řekl jsem. „Tak jak se menujete? Máte jistě nějaký hrozně krásný méno.“</p>

    <p class="e-bookprozatext">„Jak se jmenujete vy?“</p>

    <p class="e-bookprozatext">„Danny Smiřický“</p>

    <p class="e-bookprozatext">„Ach!“ řekla. „<span class="e-booktirazacitacetextkurzivachar">Daniel</span>.“ vyslovila to zas po německu. „Mně můžete říkat buď Karla, nebo Marie. To je jedno.“</p>

    <p class="e-bookprozatext">„Jak to jedno? Jste buď Karla, nebo Marie. Vobě ty ména sou moc krásný.“</p>

    <p class="e-bookprozatext">„Poněvadž já se jmenuju Karla-Marie. To je jedno jméno. Karla-Marie.“</p>

    <p class="e-bookprozatext">„A&nbsp;jak dál?“</p>

    <p class="e-bookprozatext">„<span class="e-booktirazacitacetextkurzivachar">Weber</span>,“ pravila německy a&nbsp;česky dodala: „Weberová.“</p>

    <p class="e-bookprozatext">„Karla-Marie Weberová?“</p>

    <p class="e-bookprozatext">… <span class="e-booktirazacitacetextkurzivachar">it’s been said</span>, zazněl ze strašlivé dálky nad Kostelcem flexaton krysaře Benna, <span class="e-booktirazacitacetextkurzivachar">she knocks’em dead</span>… okolo perleťového měsíce na obloze modré jako permutované šaty májové kouzelnice naskákaly perlové hvězdičky… <span class="e-booktirazacitacetextkurzivachar">when she lands in town</span>…</p>

    <p class="e-bookprozatext">„Karl-Maria von Weber!“ vydechl jsem.</p>

    <p class="e-bookprozatext">„Ne <span class="e-booktirazacitacetextkurzivachar">von</span>,“ pravila. „Já nepotřebuji být <span class="e-booktirazacitacetextkurzivachar">von</span>, abych byla něco extra. Sbohem, pane Danny!“</p>

    <p class="e-bookprozatext">Otočila se, zase nějakým způsobem plula v&nbsp;bílých střevíčcích po brčálové trávě k&nbsp;vile pana dirigenta Obdržálka.</p>

    <p class="e-bookprozatext">„Počkejte! Nechoďte eště, Karlo-Marie!“</p>

    <p class="e-bookprozatext">„Musím k&nbsp;večeři. <span class="e-booktirazacitacetextkurzivachar">Onkel</span><a class="pcalibre pcalibre1" href="../Text/prima_sezona_19.html#_ftn10" id="_ftnref10" title=""><span class="msofootnotereference"><i class="calibre12"><span class="calibre11"><span class="msofootnotereference"><span class="calibre22">[10]</span></span></span></i></span></a> by se zlobil.“</p>

    <p class="e-bookprozatext">„Tak přijďte zas, po večeři!“</p>

    <p class="e-bookprozatext">„To nemůžu, pane Danny. Musím cvičit.“</p>

    <p class="e-bookprozatext">„Kam chodíte cvičit?“</p>

    <p class="e-bookprozatext">„Myslím: cvičit na klavír. Já cvičím vždycky večer. Když je měsíc.“</p>

    <p class="e-bookprozatext">„Budu vás poslouchat. Pod voknem.“</p>

    <p class="e-bookprozatext">Zasmála se. Už byla dost daleko, ale zpod bronzové helmice vyšlehly zlaté paprsky, odrazily se o&nbsp;perleťový měsíc, měsíc explodoval…</p>

    <p class="e-bookprozatext">„Potom mi ale zítra koupíte zmrzlinu jako <span class="e-booktirazacitacetextkurzivachar">Honorarium</span> za poslech.“</p>

    <p class="e-bookprozatext">„Rozuměl jsem vám dobře, slečno Weberová?“ zvolal jsem.</p>

    <p class="e-bookprozatext">„Já doufám dobře. Zítra ve tři u&nbsp;<span class="e-booktirazacitacetextkurzivachar">Militärfriedhof</span><a class="pcalibre pcalibre1" href="../Text/prima_sezona_19.html#_ftn11" id="_ftnref11" title=""><span class="msofootnotereference"><i class="calibre12"><span class="calibre11"><span class="msofootnotereference"><span class="calibre22">[11]</span></span></span></i></span></a>,“ pravila slečna Weberová a&nbsp;otočila se, doplula k&nbsp;brance Obdržálkovic vily a&nbsp;zmizela v&nbsp;jejích útrobách.</p>

    <p class="e-bookprozatext">Byl cítit ten čpavý dým, asi z&nbsp;teplárny. A&nbsp;pomeranče. Nebo šeříky. Nebo fialky. Nebo co.</p>

    <p class="e-bookhvezdickystred">*&nbsp;*&nbsp;*</p>

    <p class="e-booktirazacitacetext">Benna jsem zastihl u&nbsp;večere. Seděl ve svém pokoji v&nbsp;druhém patře Mánesovic vily a&nbsp;cpal se bramborama s&nbsp;tvarohem. Na stěnách měl všude kolem fotky jazzových muzikantů, nad pianem Louise Armstronga, vedle něho Andrews Sisters, nad stolkem v&nbsp;rohu, kde večeřel, Kamila Běhounka a&nbsp;Emila Ludvíka. Mlaskal a&nbsp;zapíjel brambory podmáslím. Flexaton ležel vedle hrnku s&nbsp;podmáslím, sebral jsem ho a&nbsp;zatřepal jsem s&nbsp;ním.</p>

    <p class="e-bookprozatext">Ozval se magický zvuk.</p>

    <p class="e-bookprozatext">„Benno, znáš pana dirigenta Obdržálka?“</p>

    <p class="e-bookprozatext">„Jo,“ řekl Benno.</p>

    <p class="e-bookprozatext">„Má von ňákou neteř, kerá by byla napůl Vídeňačka?“</p>

    <p class="e-bookprozatext">„Zas máš záchvat, žejo?“</p>

    <p class="e-bookprozatext">„Houby.“</p>

    <p class="e-bookprozatext">„Silnej, jo? Asi tak na čtrnáct dní.“</p>

    <p class="e-bookprozatext">Pohlédl jsem na Armstronga, z&nbsp;něho na Rosťův portrét Bennovy hezké sestry Evky a&nbsp;zatřepal jsem flexatonem. Opět ten magický zvuk. Benno si všiml, kam se dívám, a&nbsp;řekl:</p>

    <p class="e-bookprozatext">„Naší káčou ses nakazil asi na tejden, pokud se pamatuju. Říkala, že jí samou vášní prasklo ramínko. Teda tvou vášní.“</p>

    <p class="e-bookprozatext">„Kecala.“</p>

    <p class="e-bookprozatext">„Ten monokl, cos měl loni na vosumadvacátýho řína, ten prejs měl vod ní.“</p>

    <p class="e-bookprozatext">„Tvá sestra vůbec moc kecá.“</p>

    <p class="e-bookprozatext">„Ale mluví pravdu, ne?“</p>

    <p class="e-bookprozatext">„Ale kecá. Takový věci si má nechat pro sebe.“</p>

    <p class="e-bookprozatext">„Bráchovi to přeci říct může.“</p>

    <p class="e-bookprozatext">„A&nbsp;komus to řek ty?“</p>

    <p class="e-bookprozatext">„Nikomu. Heleně.“</p>

    <p class="e-bookprozatext">„Tomu řikáš nikomu, jo?“</p>

    <p class="e-bookprozatext">„Ta to řekne nanejvejš Járince Dovolilový, a&nbsp;úplně nanejvejš snad taky Dáše Sommernitzový a&nbsp;Marii Dreslerový&nbsp;–“</p>

    <p class="e-bookprozatext">Vyjasnilo se mi jedno obzvlášť mrazivé období mezi mnou a&nbsp;Marií Dreslerovou loni na podzim, ale v&nbsp;té chvíli mě Marie Dreslerová a&nbsp;moje šance u&nbsp;ní tak nezajímaly. Zatřepal jsem flexatonem. Zas ten zvuk.</p>

    <p class="e-bookprozatext">„Doprdele, tak na to zkus něco zahrát, čeče. Vydáváš zvuky jak fakir.“</p>

    <p class="e-bookprozatext">Fakir? Zatřepal jsem flexatonem.</p>

    <p class="e-bookprozatext">„Nevíš teda nic vo ňáký neteři z&nbsp;Vídně nebo tak?“</p>

    <p class="e-bookprozatext">„Jeho ségra je prej vdaná v&nbsp;Linci,“ pravil Benno. „Tak doprčic zmáčkni to palcem! Hrej něco!“</p>

    <p class="e-bookprozatext">… <span class="e-booktirazacitacetextkurzivachar">it’s been said she knocks’em dead</span>, zahrál jsem kostrbatě, třepetavá magická flétna zazněla pokojem, fakirský tón vylétl oknem do májového večera.</p>

    <p class="e-bookprozatext">„Má děti?“ řekl jsem.</p>

    <p class="e-bookprozatext">„Ňáký prej má, myslim,“ řekl Benno. „Takže tys teď dostal děckou nemoc, jo?“</p>

    <p class="e-bookprozatext">… <span class="e-booktirazacitacetextkurzivachar">when she lands in town</span>…</p>

    <p class="e-bookprozatext">„Neni to dítě,“ pravil jsem. „Je to kouzelnice.“</p>

    <p class="e-bookprozatext">„Jo&nbsp;– myslim, že se menuje Weberová,“ řekl Benno. „Její muž je prej dost v&nbsp;průseru. Nedal se k&nbsp;náckum, kafral, a&nbsp;tak je u&nbsp;nějaký štráfkolóny, pokud vim.“</p>

    <p class="e-bookprozatext">… <span class="e-booktirazacitacetextkurzivachar">how sbe cools’em down</span>…</p>

    <p class="e-bookprozatext">„Karla-Marie Weberová,“ pravil jsem zasněně a&nbsp;rozechvěl jsem flexaton prudkou lyrickou vášní, co trhá ramínka, takže se rozezněl jako mistrovská viola anebo jako hoboj, naladěný co možná nejhlouběji.</p>

    <p class="e-bookprozatext">… <span class="e-booktirazacitacetextkurzivachar">they all sing and wanna die</span>…</p>

    <p class="e-bookprozatext">„Tě pic,“ pravil Benno.</p>

    <p class="e-bookprozatext">… <span class="e-booktirazacitacetextkurzivachar">for Sweet Georgia Brown</span>…</p>

    <p class="e-bookprozatext">„Ta Weberová tě teda vzala,“ pravil Benno. „Takhle sem tě viděl naposled, dyžs byl po šestý na <i class="calibre12">Vítězným běhu</i><a class="pcalibre pcalibre1" href="../Text/prima_sezona_19.html#_ftn12" id="_ftnref12" title=""><span class="msofootnotereference"><i class="calibre12"><span class="calibre11"><span class="msofootnotereference"><span class="calibre22">[12]</span></span></span></i></span></a> s&nbsp;Juditkou Garlandovou!“</p>

    <p class="e-bookhvezdickystred">*&nbsp;*&nbsp;*</p>

    <p class="e-booktirazacitacetext">Láska mě celého omotala jemným vlascem, utáhla mě a&nbsp;já o&nbsp;tom musel s&nbsp;někým mluvit. Velký kus té lásky vytekl taky, jak jsem přetékal, na Benna, jako vždycky, a&nbsp;on, jako vždycky, svolil, že mi udělá chodící vrbu.</p>

    <p class="e-bookprozatext">Dole v&nbsp;jídelně seděla Dáša Sommernitzová s&nbsp;Tondou Kratochvílovým a&nbsp;pili ostružinové víno s&nbsp;paní Mánesovou.</p>

    <p class="e-bookprozatext">„Rukulíbám, milostivá paní,“ pozdravil jsem paní Mánesovou a&nbsp;na Dášu jsem se zazubil: „Ahoj, Sommernitzová.“</p>

    <p class="e-bookprozatext">Dáša sebou škubla, Tonda Kratochvíl taky. Zřejmě spolu chodili, to bylo teda od Tondy fajn, chodit s&nbsp;židovkou. Dáša byla prvního stupně, nebo jak tomu říkali, prostě čistokrevná. Teda, čistokrevná v&nbsp;nejlepším smyslu slova. Úplná královna ze Sáby. Tonda možná něco zaslech, možná od ní. Skoro mě to zamrzelo, když je to teda takovej fajn chlap. Nojo, ale já bych byl asi taky tak fajn. Jenomže mě Dáša nechtěla. Byla členkou toho teamu asi těch dvaceti v&nbsp;Kostelci, a&nbsp;snažil jsem se rovněž úplně marně. Tonda měl zřejmě větší štěstí. Ale bylo to zoufalé, radši jsem dál nemyslel. Paní Mánesová byla taky židovka, ale měla árijského manžela, takže to ji krylo. Zatim. A&nbsp;Benno a&nbsp;Evka byli druhého stupně nebo jak. Já byl úplně zanedbatelného stupně, protože jedině jedna otcova praprababička se jmenovala Ohrenzweigová, takže já byl árijec jak Brno. A&nbsp;paní Mánesová měla aspoň toho manžela. Dáše bylo teprve sedmnáct a&nbsp;manžela neměla žádného. A&nbsp;zatím nebude mít, Tondu určitě ne, poněvadž Tonda byl árijec úplně beznadějný, ani žádnou Ohrenzweigovou neměl určitě mezi předkama, měl nosopršku, uši vyrostlé tak, aby když se na něj člověk podíval z&nbsp;ánfasu, byly i&nbsp;uši z&nbsp;ánfasu, a&nbsp;takovým bezvadným árijcům Němci nedávno zakázali brát si takové královny ze Sáby, jako byla Dáša.</p>

    <p class="e-bookhvezdickystred">*&nbsp;*&nbsp;*</p>

    <p class="e-booktirazacitacetext">Šli jsme pomalu k&nbsp;nádraží, nad Kostelcem visela májová obloha jako pastelový baldachýn, perleťový měsíc, hvězdičky jako perličky, a&nbsp;já řekl:</p>

    <p class="e-bookprozatext">„Viděls, jak po mně Tonda šleh zlym zrakem, dyž sem Dáše řek „Sommernitzová‘? Já to nijak nemyslel. Já jí nikdy neřikal křestním ménem. Dycky Sommernitzová. To byl mezi náma takovej fór. Vona mi zas říkala Smiřickej. Ale stejně sem s&nbsp;ní nic neměl. Von žárlit nemusí, jestli s&nbsp;ní chodí.“</p>

    <p class="e-bookprozatext">„To nebylo kvůli žárlivosti, ty vole!“ řekl Benno. „Taky si myslíš, že na tebe každej žárlí. Na tebe nikdo nežárlí, blbče. Každej ví, že akorát kecáš, ale skutek utek.“</p>

    <p class="e-bookprozatext">„No dobře,“ pravil jsem. „Každej nemá takový kouzlo vosobnosti jako ty. A&nbsp;dyž nežárlí, tak proč se na mě kouk, jako dyby mi za to ‚Ahoj, Sommernitzová‘ chtěl vrazit kudlu do zad?“</p>

    <p class="e-bookprozatext">„Ponivač vona se už nemenuje Sommernitzová, vole. Voni se přeci vzali.“</p>

    <p class="e-bookprozatext">„Nekecej! Kdy? To bych přece –“</p>

    <p class="e-bookprozatext">„To víš. Budou to dneska vytrubovat,“ řekl rychle Benno.</p>

    <p class="e-bookprozatext">Došlo mi, že Tonda Kratochvíl je opravdu někdo. Ale to se teda… rychle jsem vzpomínal, ale ve spletité historii mnou obtěžovaných dvaceti nebo kolika krasavic se nešlo moc snadno vyznat, jenže určitě… to se teda museli vzít ještě před tím, než to árijcům s&nbsp;nosoprškama… nebo tak právě tou dobou, poněvadž když mě Sommernitzová rázně odstrčila svou svalnatou ručkou kostelecké přebornice na prsa, až jsem zakopl o&nbsp;drn a&nbsp;málem spad do řeky… no jistě: když mi řekla, Smiřickej, navždycky kamarádi, ale tim to končí… to teda v&nbsp;tý době už sakra museli bejt svoji…</p>

    <p class="e-bookprozatext">Nešlo mi to do hlavy.</p>

    <p class="e-bookprozatext">„Kdy se vzali, Benno?“</p>

    <p class="e-bookprozatext">„Já nevím. Někdy,“ pravil Benno a&nbsp;zatřásl flexatonem… <span class="e-booktirazacitacetextkurzivachar">Georgia claimed her</span>… „To ti před může bejt jedno, ne? Máš Weberovou. Co je Sommernitzová proti Weberový?“</p>

    <p class="e-bookprozatext">… <span class="e-booktirazacitacetextkurzivachar">Georgia named her</span>…</p>

    <p class="e-bookprozatext">„To je fakt, Benno,“ řekl jsem. „Viděls někdy holku se zlatejma vočima?“</p>

    <p class="e-bookprozatext">„Já ne. Ale podle tebe je má Helenka Teichmannová, Marie Dreslerová, Zuzka Princová,“ začal je počítat na prstech, „Irena –“</p>

    <p class="e-bookprozatext">„Počkej!“ přerušil jsem ho. „U&nbsp;těch se mi to jen zdálo. Tahle je má dovopravdy&nbsp;–“</p>

    <p class="e-bookprozatext">… <span class="e-booktirazacitacetextkurzivachar">Sweet Georgia Brown</span>…</p>

    <p class="e-bookprozatext">Flexaton v&nbsp;Bennově ruce zněl vábivě, šalebně večerním plhovským náměstím, vzpomněl jsem si, jak mu slečna Karla-Marie Weberová řekla <span class="e-booktirazacitacetextkurzivachar">der Rattenfänger von Kostelec</span>…</p>

    <p class="e-bookprozatext">„Tvá nemoc, blbče,“ pravil tlustý krysař, „má mezi příznakama taky takovou barvoslepost zvláštního druhu. Chlapa se zlatejma vočimas eště neviděl.“</p>

    <p class="e-bookhvezdickystred">*&nbsp;*&nbsp;*</p>

    <p class="e-booktirazacitacetext">Potom jsme seděli s&nbsp;Bennem na brčálové trávě, na kraji nízkého lesa za vilou pana dirigenta Obdržálka, otevřeným oknem cinkaly vidličky a&nbsp;občas, dost často, mezi tím cinkotem cinkot sladkého hlasu Karly-Marie von Weberové.</p>

    <p class="e-bookprozatext">„Benno,“ vzdychl jsem. „Čeče, vona je fakticky kouzelnice.“</p>

    <p class="e-bookprozatext">„Jednous to řek i&nbsp;vo Althammerce,“ pravil Benno cynicky. „Než ti dala napasa z&nbsp;němčiny.“</p>

    <p class="e-bookprozatext">Příčinu napasu z&nbsp;němčiny jsem pokládal za tajemství. Tehdy nová hezká němčinářka mě tak zmámila, že jsem to u&nbsp;ní dotáhl na málem kouli z&nbsp;říšského jazyka, ačkoliv ten patřil k&nbsp;poměrně málo předmětům, které jsem poměrně ovládal. Zřejmě to teda tajemství nebylo.</p>

    <p class="e-bookprozatext">„U&nbsp;týhle to myslim doslova,“ řekl jsem a&nbsp;seznámil jsem Benna se zázrakem šatů měnících barvu.</p>

    <p class="e-bookprozatext">„To teda, vole,“ pravil na to Benno, „tohle teda vodhaduju až na možná tři neděle. Dyž už vidíš jednu ženskou nejen dvojmo, ale taky různobarevně, to je teda zatim nejtěžší záchvat&nbsp;–“</p>

    <p class="e-bookprozatext">„Blbče,“ pravil jsem. „Tobě je marný něco vykládat.“</p>

    <p class="e-bookprozatext">A&nbsp;myslel jsem na kouzelnici, na její trik se šatama. Snad je měla svrchu zelené a&nbsp;zespoda modré, a&nbsp;jak jsem běžel ten přespolní běh za planou růží, přetáhla si je přes hlavu naruby.</p>

    <p class="e-bookprozatext">Že by se nebála, že by ji přitom pan dirigent Obdržálek moh vidět z&nbsp;okna?</p>

    <p class="e-bookprozatext">Na chvilku jsem si představil tu krásnou snědou holku s&nbsp;bronzovou hlavou jen v&nbsp;kalhotkách a&nbsp;v&nbsp;podprsence, jak si přetahuje ty dvoubarevné šaty přes hlavu. Podržel jsem ji dlouho ve zraku, jímž jsem náhle neviděl Obdržálkovic vilu ani hvězdičky, zazněla do toho <span class="e-booktirazacitacetextkurzivachar">Malá noční hudba</span> hraná na klavír, Karla-Marie Weberová v&nbsp;kalhotkách a&nbsp;v&nbsp;podprsence se toužebně protahovala v&nbsp;šeříkové jeskyňce…</p>

    <p class="e-bookprozatext">„Vole,“ řekl Benno. „To hraje vona?“</p>

    <p class="e-bookprozatext">Vrátil jsem se na brčálový trávník a&nbsp;do vůně lesa. Z&nbsp;otevřeného okna v&nbsp;prvním poschodí vily se něžně a&nbsp;vábivé sypaly kovové tóny Obdržálkovic Petrofa. <span class="e-booktirazacitacetextkurzivachar">Malá noční hudba</span>, potom Beethoven, nějaké rondo. Energické, přesné jako matematika, ale půvabné jako dámy na pařížských módách, jenže tak z&nbsp;konce století… A&nbsp;Schumann, <span class="e-booktirazacitacetextkurzivachar">Snění</span>… Benno, roztažený do té doby v&nbsp;trávě, se posadil a&nbsp;s&nbsp;hubou pootevřenou poslouchal, jak noční vánek unáší ty ženské notičky vstříc komínům Mautnerovy přádelny… odtud snad ta vůně síry? … vstříc stráni, kde stál Port Arthur, kde Benno sám, každý druhý večer, surově a&nbsp;nádherně frázoval <span class="e-booktirazacitacetextkurzivachar">Struttin With Some Barbecue</span>…</p>

    <p class="e-bookprozatext">„Ta káča teda hraje, ty vole,“ pravil zbožně a&nbsp;já se přidal k&nbsp;té bohoslužbě. <span class="e-booktirazacitacetextkurzivachar">Snění</span> doznělo, zazněla nějaká napěněná, nádherná sonáta, plná not, hlubokých rubátových basů i&nbsp;výšek z&nbsp;tenkého drátku.</p>

    <p class="e-bookprozatext">„Ta teda hraje!“ vzdychl jsem.</p>

    <p class="e-bookprozatext">„A&nbsp;von taky!“</p>

    <p class="e-bookprozatext">Škublo to se mnou, jako kdyby mě Benno praštil do nosu.</p>

    <p class="e-bookprozatext">„Počkej, kdo von?“</p>

    <p class="e-bookprozatext">„Vobdržálek,“ řekl Benno a&nbsp;pořád poslouchal. Uvědomil jsem si, že klávesové čárymáry jsou výsledkem hry na čtyři ruce. „Já věděl, že je dobrej,“ řekl Benno. „Ale teda, to teda, ty blbče, to překonává sám sebe.“</p>

    <p class="e-bookprozatext">Vzdychl jsem.</p>

    <p class="e-bookprozatext">„Vedle ní… na jedný klávesnici…“ pravil jsem telecím hlasem. „To bych i&nbsp;já zahrál mondšajnsonátu jak Paderewski…“</p>

    <p class="e-bookprozatext">„Ty určitě,“ řekl Benno. „Zatims eště nezvlád ani Czernyho zběhlost prstů. A&nbsp;tohle neni mondšajnsonáta. To je Weber.“</p>

    <p class="e-bookprozatext">Weber! Slečna von Weber… Karla-Marie… krásné lovecké melodie se leskly jako odraz perleťového měsíce, jako perleťové nehtíky slečny Weberové, vedle blikotal Mars, celý bronzový, jako vlasy slečny Weberové… celý svět patřil slečně Weberové…</p>

    <p class="e-bookprozatext">Dohráli. Benno, zdálo se mi, že stejně zblblý jako já z&nbsp;pouhého hudebního aspektu slečny von Weber, zahmatal v&nbsp;trávě a&nbsp;vztyčil k&nbsp;tmavomodrému nebi stříbrný flexaton. Zaleskl se jako hladina drobné tůňky, jako v&nbsp;zrcadle se v&nbsp;něm objevil měsíc. A&nbsp;Benno rozechvěl měsíc, a&nbsp;do ticha, plného ještě vzpomínky na Karl-Maria von Webera a&nbsp;jeho valdhorny, jež kouzelnice nějakým způsobem imitovala na Petrofovi, zazněl magický, krásný, ničemu nepodobný tón toho vymyšleného nástroje a&nbsp;jistá ruka kosteleckého krysaře, toho jiného kouzelníka v&nbsp;čarovném mezikruží dvou hudeb, z&nbsp;něho vyprodukovala krásnou půlnoční melodii… <span class="e-booktirazacitacetextkurzivachar">every star above simply knows the one I&nbsp;love</span>…</p>

    <p class="e-bookprozatext">Z&nbsp;okna, tmavě zářícího do měsíčního svitu, sálalo ticho, v&nbsp;něm zaznělo skleněné zazvonění smíchu slečny Weberové. Ale hned zas ztichlo. V&nbsp;černém čtverci okna se objevila lesklá silueta její bronzové hlavičky.</p>

    <p class="e-bookprozatext">… <span class="e-booktirazacitacetextkurzivachar">oh Sue, it’s you</span>…<span class="e-booktirazacitacetextkurzivachar">!</span></p>

    <p class="e-bookprozatext">Hlavička zmizela, zbylo jen ticho a&nbsp;magické čarování Bennova flexatonu… <span class="e-booktirazacitacetextkurzivachar">and the moon above simply knows the one I&nbsp;love</span>… zpíval měsíc chycený do té tůně… <span class="e-booktirazacitacetextkurzivachar">it’s you, just you</span>…</p>

    <p class="e-bookprozatext">Pak, dřív než Benno mohl přejít do středního chorusu, ozvalo se tichoučké rubato plné akordů, čisťounkým, nákladným hlasem Petrofa…</p>

    <p class="e-bookprozatext">… <span class="e-booktirazacitacetextkurzivachar">no one else it seems ever shared my dreams</span>… hrály jisté ženské ručky májové kouzelnice… <span class="e-booktirazacitacetextkurzivachar">without you I don’t know what I’d do</span>…</p>

    <p class="e-bookprozatext">K&nbsp;last chorusu se Benno přidal, na svůj měsíček, zdálo se mi, že o&nbsp;oktávu výš, ačkoliv na flexaton to nejde, jenže slečna Weberová byla čarodějka, co proti tomu velkému nočnímu slowfoxu byly šaty napodobující chameleóny…</p>

    <p class="e-bookprozatext">… <span class="e-booktirazacitacetextkurzivachar">in this heart of mine you live all the time</span>…</p>

    <p class="e-bookprozatext">Koncert, pro klavír a&nbsp;flexaton, skončil. Silueta slečny Weberové se objevila v&nbsp;okně:</p>

    <p class="e-bookprozatext">„<span class="e-booktirazacitacetextkurzivachar">Ist das der Rattenfänger von Kostelec?</span>“<a class="pcalibre pcalibre1" href="../Text/prima_sezona_19.html#_ftn13" id="_ftnref13" title=""><span class="msofootnotereference"><span class="calibre11"><span class="msofootnotereference"><span class="calibre22">[13]</span></span></span></span></a></p>

    <p class="e-bookprozatext">Dřív než jsem mohl něco říct, pravil Benno:</p>

    <p class="e-bookprozatext">„To bylo štandrle, slečno. Vod ňákýho Smiřickýho.“</p>

    <p class="e-bookprozatext">A&nbsp;kouzelné, spíš kouzelnické zazvonění hlasu, plného hvězd a&nbsp;drobných bronzových dukátků.</p>

    <p class="e-bookhvezdickystred">*&nbsp;*&nbsp;*</p>

    <p class="e-booktirazacitacetext">Druhý den, čtvrt hodiny před třetí, jsem klečel u&nbsp;hrobu lajtnanta von Webera a&nbsp;po očku jsem koukal na lesní cestu, kde se asi musela vynořit kouzelnice. Strašně mě bolely kolena, ale tu bolest jsem vytrvale kladl k&nbsp;jejím nohám.</p>

    <p class="e-bookprozatext">Objevila se, zlaté stíny lesa jí zářily v&nbsp;bronzové hlavě, plula opět tím svým nějakým způsobem po jehličí, v&nbsp;modrých střevíčkách a&nbsp;bílých šatech, v&nbsp;pase měla širokou modrou mašli a&nbsp;modrou krásnou mašli taky ve vlasech.</p>

    <p class="e-bookprozatext">Dělal jsem do modlitby hluboce ponořeného, a&nbsp;že ji nevidím. Slyšel jsem jenom, jak pod bílými střevíčky jehličí jemně praská blahem, a&nbsp;ucítil jsem fialkovou vůni.</p>

    <p class="e-bookprozatext">A&nbsp;sladký hlásek řekl:</p>

    <p class="e-bookprozatext">„To se mi moc líbí.“</p>

    <p class="e-bookprozatext">Jako jsem se vytrhl z&nbsp;modlitby.</p>

    <p class="e-bookprozatext">„Ach!“</p>

    <p class="e-bookprozatext">„Že jste tak zbožný, to se mi líbí. Za co se modlíte?“</p>

    <p class="e-bookprozatext">„Modlim se k&nbsp;vašemu předkovi. Aby se za mě u&nbsp;vás v&nbsp;nebi přimluvil.“</p>

    <p class="e-bookprozatext">„Já přece nejsem mrtvá.“</p>

    <p class="e-bookprozatext">„To nejste. Ale dyž nejste se mnou, nemůžete bejt nikde jinde než v&nbsp;nebi. Takoví jako vy nemůžou bejt z&nbsp;tohoto světa.“</p>

    <p class="e-bookprozatext">Zasmála se.</p>

    <p class="e-bookprozatext">„To se mi taky líbí,“ pravila a&nbsp;koukla na čerstvě vyzlacené písmo na pískovcovém pomníčku. „Chudák <span class="e-booktirazacitacetextkurzivachar">Leutnant von Weber</span>. Takový to byl&nbsp;–“ zarazila se.</p>

    <p class="e-bookprozatext">„Jaký?“</p>

    <p class="e-bookprozatext">„Zemřel tak mladý,“ řekla a&nbsp;sedla si na hrobeček proti hrobečku lajtnantovu, ale nejdřív opatrně rozestřela širokou bílou sukni, takže si sedla jenom na holý zadeček v&nbsp;kalhotkách. Kalhotky jsem přirozeně ani nezahlédl a&nbsp;slečna Weberová se začala podobat květu veliké bílé růže, až na to, že voněla fialkama.</p>

    <p class="e-bookprozatext">„Co pro mě uděláte dnes?“ zeptala se.</p>

    <p class="e-bookprozatext">„Řekněte si. Třeba zas poběžím pro nějakou květinu.“</p>

    <p class="e-bookprozatext">„To byste neudělal tak moc.“</p>

    <p class="e-bookprozatext">„Málem jsem vypustil duši, jak jsem běžel, abych stih váš limit.“</p>

    <p class="e-bookprozatext">„Čtyři minuty šestapadesát vteřin,“ ohrnula ret, „to není žádný výkon.“</p>

    <p class="e-bookprozatext">Namíchlo mě to.</p>

    <p class="e-bookprozatext">„Rychlejc by to zaběh jedině Fikejz, a&nbsp;to je přeborník kraje!“</p>

    <p class="e-bookprozatext">Slečna Weberová utrhla rudou růžičku a&nbsp;umístila ji mezi své kopečky. Dlouhý stonek zmizel v&nbsp;údolí, jenom červený květ koukal ven. Na bílých šatech měla slečna Weberová dost hluboký výstřih.</p>

    <p class="e-bookprozatext">„V&nbsp;tom případě,“ řekla, „mají běžci vašeho kraje dost mizernou úroveň. Já bych to běžela za tři.“</p>

    <p class="e-bookprozatext">„Vy jste sprinterka?“ zeptal jsem se a&nbsp;obhlédl jsem postavu slečny Weberové. Jistě by mohla běhat sprint. Jistě to nebyla dívka, která se celé dny jenom válí na polštářích.</p>

    <p class="e-bookprozatext">„To ani ne,“ pravila „Ale zapomněl jste, že jsem kouzelnice.“</p>

    <p class="e-bookprozatext">„To máte pravdu. A&nbsp;já to nezapomněl.“</p>

    <p class="e-bookprozatext">Rukou pohladila zelenou trávu na hrobečku svého předka „Ale já opravdu jsem. Já to myslím vážně. V&nbsp;dřívějších dobách bych byla už dávno upálená.“</p>

    <p class="e-bookprozatext">„Jaké štěstí, že jste se narodila až teď,“ pravil jsem posměšně.</p>

    <p class="e-bookprozatext">„Vy mi nevěříte. Ale já vám to můžu dokázat.“</p>

    <p class="e-bookprozatext">„Změníte zas barvu?“</p>

    <p class="e-bookprozatext">„Možná také, když budete chtít. Ale že umím běžet dvakrát tak rychle jako vy.“</p>

    <p class="e-bookprozatext">„To neumíte! Dvakrát ne!“</p>

    <p class="e-bookprozatext">„Třeba třikrát!“</p>

    <p class="e-bookprozatext">„Tak pojďte!“</p>

    <p class="e-bookprozatext">Vyhlídka na honičku mezi stromy za bílým motýlem mě naplnila velkou energií.</p>

    <p class="e-bookprozatext">„Dobrá,“ pravila slečna Weberová. „Tady kousek dál je jezdecká dráha, znáte to tam?“</p>

    <p class="e-bookprozatext">Přikývl jsem.</p>

    <p class="e-bookprozatext">„Tam půjdeme běžet.“ Vstala, bílá sukně se zavřela za zadečkem, takže jsem nic neviděl. Stačilo mi, co jsem viděl.</p>

    <p class="e-bookhvezdickystred">*&nbsp;*&nbsp;*</p>

    <p class="e-booktirazacitacetext">„Vy poběžíte napravo, já nalevo,“ nařizovala mi pět minut poté. Stáli jsme na dost zarostlé jezdecké pěšině, kde jsem občas vídával komtesu Schaumburg-Lippe a&nbsp;jejího asi tak stoletého děda zvolna cválat v&nbsp;sedlech, která měla po straně vyšitý dost vyšisovaný erb jejich rodu. Dnes tu nebyli. Dráha vedla dlouhou elipsou kolem hustě zarostlé bažantnice zpátky zas tam, kde začínala. Komtesa a&nbsp;hrabě po ní kroužívali jako dvě zapomenuté oběžnice kolem zlatých bažantů.</p>

    <p class="e-bookprozatext">„Uvidíte, kde se setkáme! Kdo z&nbsp;nás za stejnou dobu uběhne víc!“</p>

    <p class="e-bookprozatext">„Přirozeně že vy, slečno Karlo-Marie,“ řekl jsem. „Ale třikrát víc než já to nebude.“</p>

    <p class="e-bookprozatext">„Bude to čtyřikrát,“ pravila. „A&nbsp;jestli se chcete vsadit, budete mít lepší, když se nevsadíte. A&nbsp;postavte se zády ke mně!“</p>

    <p class="e-bookprozatext">Vyplnil jsem rozkaz.</p>

    <p class="e-bookprozatext">„Blíž!“ nařídila. „Abychom se dotýkali zády.“</p>

    <p class="e-bookprozatext">Vyplnil jsem i&nbsp;tento rozkaz. Na zadku jsem pocítil její žhavý zadeček, mých lopatek se dotkly její, zakryté jenom tenkou látkou.</p>

    <p class="e-bookprozatext">„Dám povel a&nbsp;utíkejte, co můžete,“ pravila. „Připravit se&nbsp;– pozor&nbsp;– teď!“</p>

    <p class="e-bookprozatext">Lopatky i&nbsp;horký zadeček se odlepily. Běžel jsem, co jsem mohl, byl jsem proti ní handikapován tím, že můj vyznavač reagoval podle své přirozenosti na dotyky toho zadečku. Ale i&nbsp;při tom handikapu to, čeho jsem se stal svědkem snad za dvě minuty, když jsem uběhl tak asi šestinu elipsové dráhy, nanejvýš, hned kousek za prvním zákrutem, se nedalo vysvětlit žádným handikapem.</p>

    <p class="e-bookprozatext">Na pařezu tam seděla slečna Weberová, jenom docela nepatrně zadýchaná, utírala si čílko listem lopuchy a&nbsp;kolem pařezu visel široký zvon bleděmodré sukně. Kolem pasu měla širokou bílou stuhu a&nbsp;krásnou bílou stuhu ve vlasech. A&nbsp;na bronzových vlasech jí seděla smaragdově zelená vážka.</p>

    <p class="e-bookprozatext">Zarazil jsem se, zíral jsem na ni jako na neuvěřitelné zjevení. Nenapadlo mě nic než:</p>

    <p class="e-bookprozatext">„Vy ste si někudy nadběhla!“</p>

    <p class="e-bookprozatext">Ty šaty, ty mašle, to všechno&nbsp;– co na to říct?</p>

    <p class="e-bookprozatext">„Ach!“ pravila Karla-Marie zklamaně. „<span class="e-booktirazacitacetextkurzivachar">Sie glauben nicht an meine Zaubereien!</span>“<a class="pcalibre pcalibre1" href="../Text/prima_sezona_19.html#_ftn14" id="_ftnref14" title=""><span class="msofootnotereference"><span class="calibre11"><span class="msofootnotereference"><span class="calibre22">[14]</span></span></span></span></a></p>

    <p class="e-bookprozatext">„Dyť to neni možný!“ zařval jsem.</p>

    <p class="e-bookprozatext">Slečna Weberová velice zesmutněla.</p>

    <p class="e-bookprozatext">„Vy jste mě zklamal,“ řekla. „Strašně. Vy jste strašný, strašný, strašný nevěřící Tomáš!“</p>

    <p class="e-bookprozatext">„Nejsem!“ zvolal jsem v&nbsp;úzkosti. „Já tomu věřim! Ale jak je to možný? Ta rychlost, to eště. Já žádnej Fikejz nejsem. Ale ty <span class="e-booktirazacitacetextkurzivachar">šaty</span>, proboha!“</p>

    <p class="e-bookprozatext">Při zmínce o&nbsp;vládci nebes, jehož jméno jsem vzal nadarmo, ale možná že ne úplně nadarmo, sebou Karla-Marie trhla a&nbsp;pravila upjatě:</p>

    <p class="e-bookprozatext">„Jaké šaty?“</p>

    <p class="e-bookprozatext">Smaragdová vážka snad políbila bílou mašli a&nbsp;zmizela ve zlatém lese.</p>

    <p class="e-bookprozatext">„A&nbsp;ty mašle!“</p>

    <p class="e-bookprozatext">„Jaké mašle?“</p>

    <p class="e-bookprozatext">„Dyť jste předtim měla <span class="e-booktirazacitacetextkurzivachar">bílý</span>.“</p>

    <p class="e-bookprozatext">„Copak nemám,“ napodobila mě, „<span class="e-booktirazacitacetextkurzivachar">bílý?</span>“</p>

    <p class="e-bookprozatext">„Ale ne! Měla ste bílý šaty a&nbsp;modrý mašle. Teď máte modrý šaty a&nbsp;mašle bílý!“ úpěl jsem zoufale.</p>

    <p class="e-bookprozatext">Slečna Weberová pohlédla na bílou mašli kolem svého deseticentimetrového pasu a&nbsp;načechrala si ozdobný uzel na boku.</p>

    <p class="e-bookprozatext">„Vy jste nějaký popletený,“ pravila. „Já měla od samého začátku modré šaty a&nbsp;bílou mašli.“</p>

    <p class="e-bookprozatext">„Lžete! Měla jste bílý s&nbsp;modrou mašlí!“</p>

    <p class="e-bookprozatext">„Nelžu! Přísahám!“ slečna Weberová zvedla dva prsty ke korunám stromů. „Ať jsem na místě mrtvá, jestli jsem dnes od rána neměla na sobě modré šaty s&nbsp;bílou mašlí!“</p>

    <p class="e-bookprozatext">Koukal jsem na ni, ona na mě, skarabeové byli úplně vážní, zelení, se zlatýma tečkama. Znovu zvedla prsty k&nbsp;přísaze. A&nbsp;neumřela.</p>

    <p class="e-bookprozatext">„Zklamáváte mě čím dál víc,“ řekla. „Jestli si myslíte, že znám tak málo čar a&nbsp;kouzel, že bych opakovala něco, co jsem vám předvedla už včera.“</p>

    <p class="e-bookprozatext">„Já vim. Vodpusťte mi to, slečno Karlo-Marie. A&nbsp;kdybyste laskavě mohla způsobit eště nějakej jinej div.“</p>

    <p class="e-bookprozatext">„To přijde na to jaký?“</p>

    <p class="e-bookprozatext">„Jakej chcete vy.“</p>

    <p class="e-bookprozatext">„Vy si nepřejete nic?“</p>

    <p class="e-bookprozatext">„Já&nbsp;– copak vo to. Já bych si přál, ale nevim, jestli takovej div dokážete.“</p>

    <p class="e-bookprozatext">„Já budu zas smutná,“ pravila. „Vy mi ale vůbec nevěříte.“</p>

    <p class="e-bookprozatext">„Já bych si přál, abyste se do mě zamilovala!“</p>

    <p class="e-bookprozatext">„<span class="e-booktirazacitacetextkurzivachar">Sonst nichts?</span>“<a class="pcalibre pcalibre1" href="../Text/prima_sezona_19.html#_ftn15" id="_ftnref15" title=""><span class="msofootnotereference"><span class="calibre11"><span class="msofootnotereference"><span class="calibre22">[15]</span></span></span></span></a> pravila zklamaně.</p>

    <p class="e-bookhvezdickystred">*&nbsp;*&nbsp;*</p>

    <p class="e-booktirazacitacetext">„To vám ovšem splnit nemohu,“ říkala potom, šli jsme pomalu směrem ke Kramolně. „Taková kouzelnice nejsem. Ne že bych nebyla. Ale já měla v&nbsp;životě jenom jednu lásku, a&nbsp;zapřísahala jsem se, že jinou už mít nebudu.“</p>

    <p class="e-bookprozatext">„Nikdy?“</p>

    <p class="e-bookprozatext">„No, jednou snad. Ale ne dřív než za tisíc let.“</p>

    <p class="e-bookprozatext">Ovanula mě pomerančová vůně. Všechno mi už připadalo samozřejmé.</p>

    <p class="e-bookprozatext">I&nbsp;pavučina, jíž slečna Weberová prošla a&nbsp;která za ní vlála, v&nbsp;ní tlustý, ošklivý pavouček.</p>

    <p class="e-bookprozatext">Přes cestu nemotorně přehopkovala ropucha „Nojo. Tak to já to nebudu,“ pravil jsem trpce.</p>

    <p class="e-bookprozatext">Vzala mě za ruku.</p>

    <p class="e-bookprozatext">„Ale já neříkám,“ řekla, „že když budete plnit má přání, že na vás nebudu hodná. Víte, jak to myslím?“</p>

    <p class="e-bookprozatext">„Jak to myslíte?“</p>

    <p class="e-bookprozatext">„Tak hodná, že hodnější bych na vás byla jenom, kdybych do vás byla zamilovaná.“</p>

    <p class="e-bookprozatext">„Ach!“</p>

    <p class="e-bookprozatext">Bylo mi všechno jedno. Cítil jsem podivnou malátnost. Vzal jsem ji za ruku. Kolem nás se blikotáním stínů přiřítil smaragdový drak, byl malý, byla to vážka, zastavil se před námi, ze sosáku mu vyšlehl plamen. Hladký samet mi vyklouzl z&nbsp;dlaně.</p>

    <p class="e-bookprozatext">„Dívka nemusí být zamilovaná, aby byla hodná, <span class="e-booktirazacitacetextkurzivachar">nicht Wahr</span><a class="pcalibre pcalibre1" href="../Text/prima_sezona_19.html#_ftn16" id="_ftnref16" title=""><span class="msofootnotereference"><i class="calibre12"><span class="calibre11"><span class="msofootnotereference"><span class="calibre22">[16]</span></span></span></i></span></a>?“</p>

    <p class="e-bookprozatext">„Ach!“ pravil jsem opět. „A&nbsp;kdy to bude, kdy na mě budete hodná?“</p>

    <p class="e-bookprozatext">„Možná pozítří,“ pravila Karla-Marie kouzelnicky. „<span class="e-booktirazacitacetextkurzivachar">Onkel</span> jede na dva dni na schůzi do Hradce.“</p>

    <p class="e-bookhvezdickystred">*&nbsp;*&nbsp;*</p>

    <p class="e-booktirazacitacetext">Kráčeli jsme kaleidoskopem zelené a&nbsp;zlaté k&nbsp;té Kramolně, já pořád jako omráčený, samým štěstím se mi chvílema chtělo dělat salta, ale snadno jsem se ovládl, protože z&nbsp;tělocviku jsem měl trojku. Pak na mě zas sedala nějaká úzkost nebo co. Snad hrůza, trošku jako krásná, ale přesto hrůzná. Pak jsem zatoužil informovat se na osud svého předchůdce. Toho, co měl tu úplně největší kliku na světě, že ho Karla-Marie milovala.</p>

    <p class="e-bookprozatext">„Chcete, abych vám o&nbsp;něm vyprávěla?“</p>

    <p class="e-bookprozatext">„Ano! Chci!“</p>

    <p class="e-bookprozatext">„Už umřel,“ pravila beze stopičky lítosti nad tím neštěstím. „Byl to číšník ve Schwarzweiss Baru ve Vídni.“</p>

    <p class="e-bookprozatext">„Číšník?“ užasl jsem nad demokratickým vkusem čarodějnice.</p>

    <p class="e-bookprozatext">„Inu,“ pravila, „tím se živil. Jinak to byl velmi schopný mág.“</p>

    <p class="e-bookprozatext">„Aha. Odnes ho Belzebub. Do pekla.“</p>

    <p class="e-bookprozatext">„Mefistoteles, <span class="e-booktirazacitacetextkurzivachar">Daniel</span>“ opravila mě. „Ten samý, co odnes taky doktora Faustuse.“</p>

    <p class="e-bookprozatext">„Aha,“ řekl jsem. „Upsal mu duši krví.“</p>

    <p class="e-bookprozatext">„Mou krví,“ pravila Karla-Marie trpce. „Myslel si, že Mefisto je tak hloupý a&nbsp;že odnese mě. Ovšem, spletl se. Odnesl jeho.“</p>

    <p class="e-bookprozatext">„Mluvíte o&nbsp;něm, jako kdybyste ho moc nemilovala.“</p>

    <p class="e-bookprozatext">„Přece! Já jsem ho milovala. Moc strašně. Ale byl to lump. <span class="e-booktirazacitacetextkurzivachar">Ein Halunke</span><a class="pcalibre pcalibre1" href="../Text/prima_sezona_19.html#_ftn17" id="_ftnref17" title=""><span class="msofootnotereference"><i class="calibre12"><span class="calibre11"><span class="msofootnotereference"><span class="calibre22">[17]</span></span></span></i></span></a>. To se stává, že dívka miluje lumpa a&nbsp;halunka, i&nbsp;když je něco extra.“</p>

    <p class="e-bookprozatext">„Já nejsem halunek,“ řekl jsem smutně.</p>

    <p class="e-bookprozatext">„Já ještě nevím. Jestli jste, budete toho litovat.“</p>

    <p class="e-bookprozatext">Mezi stromy se objevila výletní restaurace <span class="e-booktirazacitacetextkurzivachar">U&nbsp;hřiba</span>.</p>

    <p class="e-bookprozatext">„Můžu vás pozvat na limonádu, slečno Weberová?“</p>

    <p class="e-bookprozatext">„Na limonádu?“</p>

    <p class="e-bookprozatext">„Tady nic jinýho nemaj. Leda že byste ji proměnila ve víno. Vy byste to jistě uměla.“</p>

    <p class="e-bookprozatext">„Nerouhejte se,“ řekla. „Uvědomil jste si někdy, že <i class="calibre12">Der <span class="e-booktirazacitacetextkurzivachar">Böße ist bloss ein Gottespolizist?</span></i>“</p>

    <p class="e-bookprozatext">Nepochopil jsem to. Byl jsem příliš zmožen střídáním hrůzy a&nbsp;lásky, naděje a&nbsp;malátnosti. Vešli jsme do hostěnice. Byl tam krásný chládek a&nbsp;stín, u&nbsp;stolu v&nbsp;rohu tři penzionovaní drvoštěpové nad řiďounkým pivem a&nbsp;mariášem. Okamžitě zacivěli na Karlu-Marii. Karla-Marie rozestřela blankytnou sukni a&nbsp;známým graciézním způsobem usedla na hrubou lavici, pouze kalhotkama. Opět jsem je neviděl.</p>

    <p class="e-bookprozatext">Objednal jsem dvě limonády. A&nbsp;čarodějka řekla naprosto banálně:</p>

    <p class="e-bookprozatext">„<span class="e-booktirazacitacetextkurzivachar">Verzeihen sie einen Moment!</span>“<a class="pcalibre pcalibre1" href="../Text/prima_sezona_19.html#_ftn18" id="_ftnref18" title=""><span class="msofootnotereference"><span class="calibre11"><span class="msofootnotereference"><span class="calibre22">[18]</span></span></span></span></a> rozhlédla se a&nbsp;pak zmizela dveřmi, nad nimiž byla cedule se dvěma nulami.</p>

    <p class="e-bookhvezdickystred">*&nbsp;*&nbsp;*</p>

    <p class="e-booktirazacitacetext">Zasnil jsem se nad limonádou o&nbsp;tom, co snad bude pozítří. Drvoštěpové v&nbsp;rohu se opět pustili do plácavého mariáše. Zelené světlo za oknem jásalo, jako kdyby tam něco hořelo zeleným plamenem. Začínala nějaká prima sezóna s&nbsp;tou tajemnou holkou z&nbsp;Lince, s&nbsp;tou kouzelnicí. Uklidnil jsem se, blahé očekávání přemohlo ropuchu, která nám přehopkala přes cestu. Pořád jsem ale cítil, že mě odněkud pozorují smaragdové oči. Skarabeové. Nepohřbívali skaraby do pyramid, na prsou Nefretété? Ne. To byly posvátné kočky. Se zelenýma očima. Otřásl jsem se.</p>

    <p class="e-bookprozatext">Vrzly dveře. Ty pod dvěma nulami.</p>

    <p class="e-bookprozatext">Upřel jsem tam horečný zrak a&nbsp;škublo to se mnou, že jsem porazil limonádu. Byla zelená, ale na stole&nbsp;– růžová loužička? Nebo to byl nějaký optický klam?</p>

    <p class="e-bookprozatext">Dveřmi prošla Karla-Marie Weberová v&nbsp;zelených šatech s&nbsp;oranžovými puntíky. Vůně fialek byla úplně zřetelně cítit sírou a&nbsp;ohněm, úplně jasně pekelným.</p>

    <p class="e-bookhvezdickystred">*&nbsp;*&nbsp;*</p>

    <p class="e-booktirazacitacetext">Udělalo se mi nevolno. Patrně jsem i&nbsp;zezelenal, neboť Karla-Marie se starostlivě otázala, jestli mi něco není. V&nbsp;hospodě bylo přítmí a&nbsp;jí svítily oči jako oči papírmašového čerta, kterého dával Berta Moutelík před svatým Mikulášem do hlavního výkladu obchodního domu <span class="e-booktirazacitacetextkurzivachar">U&nbsp;města Londýna</span>. Čert měl v&nbsp;očích žárovky a&nbsp;přes ně oranžový celofán. „Není vám skutečně nic?“ otázala se Karla-Marie. „Nějak jste změnil barvu!“</p>

    <p class="e-bookprozatext">Pocítil jsem, že na lavici vrávorám. Asi se o&nbsp;mě pokoušely mdloby, nikdy předtím jsem takový pocit nezakusil. Lapal jsem po dechu.</p>

    <p class="e-bookprozatext">„Pojďte radši na vzduch,“ pravila Karla-Marie, jako kdyby mi četla myšlenky.</p>

    <p class="e-bookprozatext">Šli jsme.</p>

    <p class="e-bookprozatext">Šli jsme travnatou lesní cestou od hospody zpátky k&nbsp;bažantnici, někde zavolala kukačka. Jenom dvakrát. Karla-Marie bude má smrt, pomyslel jsem si truchlivě. Za pouhé dva dny. Pozítří. A&nbsp;najednou jsem si uvědomil, že proti hrůze, jíž mě to naplňuje, se mi ani nechce bránit. Byla to zvláštní hrůza. Pomyslel jsem na doktora Fausta a&nbsp;na ten starý problém, co jsem se jím zabýval při nudnějších hodinách náboženství, když se nám důstojný pán Meloun pracně snažil vysvětlit, že Jonáše spolkla velká ryba, a&nbsp;nikoliv velryba, takže to není v&nbsp;žádném rozporu s&nbsp;tím, co nám o&nbsp;anatomii velrybího chřtánu kreslil na tabuli pan profesor Stařec. Nebo že Pán Ježíš neměl žádné sourozence, že se tomu jen tak u&nbsp;starých židů říkalo, ale ve skutečnosti to byli jenom bratranci, takže to není v&nbsp;žádném rozporu s&nbsp;tím, že Panenka Marie zůstala až do nanebevstoupení panna. Ten problém byl psychologický. Jak to mohlo Fausta napadnout, a&nbsp;všechny ty ostatní černé mágy, že klidně podepsali směnku do pekla výměnou za padesát šedesát let užívání. Co to bylo za idioty, ti Fausti, když takhle pitomě zahodili svou normální, od Pána Boha garantovanou šanci dostat se do nebe, a&nbsp;přesto si dost užít, za nějaké požitky, které podle všeho ani nebyly nijak zvláštní. Já být Faustem, měl bych všechny požitky zkažené pomyšlením na to tutově zasichrované peklo. To je přeci, jako kdyby odsouzence k&nbsp;smrti nechali celý rok hodovat, já bych si sebelepší takové hody nemohl užít&nbsp;–</p>

    <p class="e-bookprozatext">„Nemluvíte,“ oznámila mi Karla-Marie. Kukačka znovu zakukala, zase jen dvakrát, a&nbsp;já si náhle uvědomil, že i&nbsp;když ďáblice po mém boku mi podle všeho nějakým způsobem ukrátí život, nemám z&nbsp;toho nějak strach, totiž mám, ale víc je mi malátně blaze, a&nbsp;že i&nbsp;kdyby mi řekla o&nbsp;nějaký podpis, podepsal bych se, třeba i&nbsp;vlastní krví. Najednou se mi zdálo, že Faustovi rozumím, a&nbsp;moc dobře… Les jako by zahučel, koruny smrků a&nbsp;borovic se pohnuly jako temné moře, já byl nad ním vzhůru nohama, zlaté a&nbsp;zelené skvrny se roztancovaly po jehličí a&nbsp;na Karle-Marii zahořely oranžové puntíky, jako kdyby do ní někdo přiložil, Ďábel. Čert. Čert ví. Z&nbsp;lesa se na nás opět vyřítila ta zelená vážka, opět usedla slečně Weberové na bronzovou helmici, dělal jsem, že ji chci chytit, zabručela a&nbsp;odlítla a&nbsp;já rychle sáhl Karle-Marii na hlavu. Rohy neměla. Ani růžky.</p>

    <p class="e-bookprozatext">„To vás naučil ten číšník?“ zeptal jsem se.</p>

    <p class="e-bookprozatext">„Co?“</p>

    <p class="e-bookprozatext">„Čarovat.“</p>

    <p class="e-bookprozatext">„Ach ne,“ pravila. „To mě naučil můj milý.“</p>

    <p class="e-bookprozatext">„No dyť řikám.“</p>

    <p class="e-bookprozatext">„Myslela jsem, že jste řekl číšník.“</p>

    <p class="e-bookprozatext">„Přeci byl číšník!“</p>

    <p class="e-bookprozatext">„Můj milý?“</p>

    <p class="e-bookprozatext">„No. Ten, co ste přísahala, že už nikdy žádnýho nebudete milovat. Co si ho vodnes Mefisto.“</p>

    <p class="e-bookprozatext">„<span class="e-booktirazacitacetextkurzivachar">Ach der,</span>“ řekla Karla-Marie. „<span class="e-booktirazacitacetextkurzivachar">Das war ein anderer</span>.<a class="pcalibre pcalibre1" href="../Text/prima_sezona_19.html#_ftn19" id="_ftnref19" title=""><span class="msofootnotereference"><span class="calibre11"><span class="msofootnotereference"><span class="calibre22">[19]</span></span></span></span></a> Tohle byl fagotista <span class="e-booktirazacitacetextkurzivachar">der Wiener Philharmoniker</span>. Jeden pravnuk Paracelsuse.“</p>

    <p class="e-bookprozatext">„Toho ste milovala?“</p>

    <p class="e-bookprozatext">„Přirozeně,“ pravila slečně Weberová. „On byl moje jediná láska.“</p>

    <p class="e-bookprozatext">Začínala mít nějak moc svých jediných lásek. Dostával jsem vztek smíšený s&nbsp;nadějí.</p>

    <p class="e-bookprozatext">„A&nbsp;ten číšník taky?“</p>

    <p class="e-bookprozatext">„Ten číšník?“ zauvažovala Karla-Marie a&nbsp;nemohla nějak dojít k&nbsp;žádnému závěru.</p>

    <p class="e-bookprozatext">„No ano. Ten halunek.“</p>

    <p class="e-bookprozatext">„Ten co?“</p>

    <p class="e-bookprozatext">„Halunek. Nebo halunk. Já nevim. Prostě ten, co se podepsal vaší krví.“</p>

    <p class="e-bookprozatext">„<span class="e-booktirazacitacetextkurzivachar">Naja der,</span>“ zvažovala ještě. „No toho jsem také milovala.“</p>

    <p class="e-bookprozatext">„Říkala ste ale, že to byla vaše jediná láska. Teď zas tvrdíte, že vaše jediná láska byl nějakej fagotista von Wiener Philharmoniker. To vám teda nerozumim, slečno Weberová!“</p>

    <p class="e-bookprozatext">„Já to vidím,“ pravila „Copak nechápete ale, že taková dívka, jako jsem já, může mít docela klidně <span class="e-booktirazacitacetextkurzivachar">dvě</span> jediné lásky v&nbsp;životě?“</p>

    <p class="e-bookprozatext">Šli jsme vysokou travou a&nbsp;Karlu-Marii šlehla kopřiva nad kolínko.</p>

    <p class="e-bookprozatext">„Auč!“ pravila a&nbsp;nadzdvihla si lem sukně. Nad kolínkem měla čerstvý pryskýř, naslinila prst a&nbsp;ošetřila ho. Jak držela ten nadzvednutý lem, dobře jsem se podíval, jestli je sukně vespod stejně zelená jako navrch. Byla. Marie-Karla byla tedy čarodějka.</p>

    <p class="e-bookprozatext">Pohlédla na mě se sukní dosud nadzviženou. Řekla lákavě:</p>

    <p class="e-bookprozatext">„Nebo tři?“</p>

    <p class="e-bookprozatext">Oranžové puntíky plály, slečna Weberová byla jako elegantní americká kamna s&nbsp;plameny za slídou a&nbsp;zlatí skarabeové v&nbsp;jejích očích udělali ze mě už úplně bezstarostného Fausta.</p>

    <p class="e-bookprozatext">„Slečno Weberová,“ pravil jsem. „Je tu nějaká naděje, že bych já moh být vaší třetí jedinou láskou?“</p>

    <p class="e-bookprozatext">„Proč ne,“ pravila. „Každý může.“</p>

    <p class="e-bookprozatext">„Každý?“</p>

    <p class="e-bookprozatext">„Každý, koho já budu milovat.“</p>

    <p class="e-bookprozatext">„A&nbsp;budete mě?“</p>

    <p class="e-bookprozatext">„Když budete vy mě –“</p>

    <p class="e-bookprozatext">„Já vás miluju!“</p>

    <p class="e-bookprozatext">„A&nbsp;jenom mě?“</p>

    <p class="e-bookprozatext">„Jenom vás!“</p>

    <p class="e-bookprozatext">„Žádnou jinou?“</p>

    <p class="e-bookprozatext">„Žádnou jinou! Už nikdy v&nbsp;životě!“</p>

    <p class="e-bookprozatext">„To já na vás nechci!“</p>

    <p class="e-bookprozatext">„Ale já to chci.“</p>

    <p class="e-bookprozatext">„Na tom nezáleží,“ pravila Karla-Marie. „Já na vás chci, abyste mě a&nbsp;jenom mě miloval letos v&nbsp;máji.“</p>

    <p class="e-bookprozatext">„To budu! Přísahám! A&nbsp;–“</p>

    <p class="e-bookprozatext">„Avšak to nestačí,“ pravila Karla-Marie.</p>

    <p class="e-bookprozatext">„Že miluju jenom vás a&nbsp;budu&nbsp;–“</p>

    <p class="e-bookprozatext">„Nestačí jenom <span class="e-booktirazacitacetextkurzivachar">říct</span>, že přísaháte.“</p>

    <p class="e-bookprozatext">„Já vám to dokážu!“</p>

    <p class="e-bookprozatext">„<span class="e-booktirazacitacetextkurzivachar">Wirklich?</span>“ řekla Karla-Marie. „<span class="e-booktirazacitacetextkurzivachar">Und wie?</span>“<a class="pcalibre pcalibre1" href="../Text/prima_sezona_19.html#_ftn20" id="_ftnref20" title=""><span class="msofootnotereference"><span class="calibre11"><span class="msofootnotereference"><span class="calibre22">[20]</span></span></span></span></a></p>

    <p class="e-bookprozatext">„Já&nbsp;– třeba zas doběhnu pro růži&nbsp;–“</p>

    <p class="e-bookprozatext">„Musíte mi na to napsat stvrzenku. Máte papír?“</p>

    <p class="e-bookprozatext">A&nbsp;už je to tady! Pochopil jsem. Malátná bezmocnost mě zcela opanovala, ze zadní kapsy u&nbsp;kalhot jsem vytáhl notýsek, otevřel jsem ho, opatrně až za polovinou, abych ho náhodou neotevřel tam, kde jsem měl poznamenané nějaké efektní korespondenční obraty, které jsem chtěl použít v&nbsp;nějakém příštím dopise Marii Dreslerové, a&nbsp;z&nbsp;kapsy na košili jsem vytáhl pero.</p>

    <p class="e-bookprozatext">Slečna Weberová mi zadržela ruku packou s&nbsp;perleťovými drápky.</p>

    <p class="e-bookprozatext">„<span class="e-booktirazacitacetextkurzivachar">Ein Moment,</span>“ řekla. „To by přece nemělo žádnou cenu.“</p>

    <p class="e-bookprozatext">Opět jsem pochopil. Zavřel jsem notýsek.</p>

    <p class="e-bookprozatext">„Já ale nemám nůž. Nemáte špendlík nebo něco?“</p>

    <p class="e-bookprozatext">„Nejdřív vypusťte inkoust!“ Karla-Marie se rozhlédla. Mezi stromy se světle zelenala hladina rybníčka. Karla-Marie mě vzala za ruku a&nbsp;já se tam nechal vést.</p>

    <p class="e-bookprozatext">„Vypusťte pero a&nbsp;propláchněte!“ nařídila mi. Dřepl jsem k&nbsp;hladině, z&nbsp;větší části potažené žabincem, a&nbsp;zcela bez vůle, ale malátně blažený, jsem na hladinu vystříkl několik tmavomodrých kapek. Bylo strašné ticho a&nbsp;po hladině se všemi směry rozutíkaly vodoměrky.</p>

    <p class="e-bookprozatext">„Propláchněte!“ uslyšel jsem hlas Karly-Marie, najednou plný nějaké zvláštní rozkazovačnosti.</p>

    <p class="e-bookprozatext">Poctivě jsem hýbal pístem a&nbsp;do průzračné vody tůně vyplul z&nbsp;mého pera černý mrak. Nějaký pulec se přiblížil, lokl si mraku, zamrskal sebou a&nbsp;vyplul na hladinu bříškem vzhůru. Otočil jsem se, a&nbsp;skoro jsem čekal, že slečna Weberová se mezitím proměnila v&nbsp;babu čarodějnici s&nbsp;bradavicí na nose, ale seděla na břehu v&nbsp;zelených šatech, plápolala puntíky a&nbsp;byla pekelně krásná.</p>

    <p class="e-bookprozatext">„Proplách jste?“ zeptala se.</p>

    <p class="e-bookprozatext">„Proplách.“</p>

    <p class="e-bookprozatext">„Pojďte sem!“</p>

    <p class="e-bookprozatext">Poslušně jsem přistoupil, přiklekl. Slečna Weberová vzala mou ruku do svých paciček a&nbsp;pravila:</p>

    <p class="e-bookprozatext">„Bude to dělat bolest. Opravdu milujete jenom mě a&nbsp;budete skrz celý měsíc máj?“</p>

    <p class="e-bookprozatext">„Bodněte mě!“ pravil jsem hrdinně a&nbsp;ani jsem nezaťal zuby. Odevzdaně jsem vložil ruku do ruček Karly-Marie a&nbsp;ona uchopila můj malíček a&nbsp;pozdvihla svůj ukazovák. Teprve teď jsem si všiml, že perleťový nehtík má na něm zpilovaný skoro do špičky. Tu špičku přitiskla na bříško mého malíčku a&nbsp;tiskla, z&nbsp;bolesti byla slast, pekelné oči Karly-Marie se utopily v&nbsp;mých očích, a&nbsp;mačkala můj malíček svými dvěma prsty a&nbsp;z&nbsp;malíčku vyprýštila krásná rubínová krůpěj. Karla-Marie vzala propláchnuté pero a&nbsp;nasála ji dovnitř. Pak zmáčkla znova, nová krůpěj, sála a&nbsp;sála, až v&nbsp;průhledném pístu stoupla karmínová hladinka po okraj.</p>

    <p class="e-bookprozatext">Ani jsem nesykl,</p>

    <p class="e-bookprozatext">„<span class="e-booktirazacitacetextkurzivachar">Sie lieben mich,</span>“ pravila. „<span class="e-booktirazacitacetextkurzivachar">Das kann ich sehen,</span>“<a class="pcalibre pcalibre1" href="../Text/prima_sezona_19.html#_ftn21" id="_ftnref21" title=""><span class="msofootnotereference"><span class="calibre11"><span class="msofootnotereference"><span class="calibre22">[21]</span></span></span></span></a> a&nbsp;vložila si můj zmasakrovaný malíček do pusy. Cítil jsem, jak saje, a&nbsp;špička jejího jazýčka se vevnitř v&nbsp;puse dotkla mé ranky. Vyndala malíček z&nbsp;pusy a&nbsp;pravila:</p>

    <p class="e-bookprozatext">„<span class="e-booktirazacitacetextkurzivachar">Jetzt schreiben sie!</span>“<a class="pcalibre pcalibre1" href="../Text/prima_sezona_19.html#_ftn22" id="_ftnref22" title=""><span class="msofootnotereference"><span class="calibre11"><span class="msofootnotereference"><span class="calibre22">[22]</span></span></span></span></a></p>

    <p class="e-bookprozatext">„Co mám napsat?“</p>

    <p class="e-bookprozatext">„Pište,“ řekla jako učitelka. „Miluji a&nbsp;letos v&nbsp;máji budu milovat pouze&nbsp;– a&nbsp;napište sám, koho budete v&nbsp;máji milovat.“</p>

    <p class="e-bookprozatext">Vzal jsem pero a&nbsp;otevřel jsem notýsek. Jenže jak mě všechny ty zážitky posledních pěti minut zbavily rozumu, otevřel jsem ho právě na stránce, která byla celá popsaná slovem „Marie“, opakovaným asi stokrát. To jak jsem si cvičil co nejelegantnější velké M. Marie, Marie, Marie, Marie, Marie a&nbsp;tak dále. Psal jsem.</p>

    <p class="e-bookprozatext">„<span class="e-booktirazacitacetextkurzivachar">Halt!</span>“<a class="pcalibre pcalibre1" href="../Text/prima_sezona_19.html#_ftn23" id="_ftnref23" title=""><span class="msofootnotereference"><span class="calibre11"><span class="msofootnotereference"><span class="calibre22">[23]</span></span></span></span></a> pravila slečna Weberová „Co to píšete?“</p>

    <p class="e-bookprozatext">Pohlédl jsem na krvavý, dost kostrbatý řádek, který pomalu zasychal do slov vyvedených ve rzi.</p>

    <p class="e-bookprozatextkurziva">Miluji a&nbsp;letos v&nbsp;máji budu milovat pouze slečnu Marii.</p>

    <p class="e-bookprozatext">„Já to přepíšu,“ řekl jsem rychle.</p>

    <p class="e-bookprozatext">„Anebo to nechte,“ pravila Karla-Marie. „Marie-Karla nebo Karla-Marie, snad to bude jedno.“</p>

    <p class="e-bookprozatext">„Vážně?“</p>

    <p class="e-bookprozatext">„<span class="e-booktirazacitacetextkurzivachar">Na klar!</span>“ řekla. „Jsem to pořád já, <span class="e-booktirazacitacetextkurzivachar">Fräulein Weber.</span>“<a class="pcalibre pcalibre1" href="../Text/prima_sezona_19.html#_ftn24" id="_ftnref24" title=""><span class="msofootnotereference"><span class="calibre11"><span class="msofootnotereference"><span class="calibre22">[24]</span></span></span></span></a></p>

    <p class="e-bookprozatext">Dokončil jsem nápis: … <span class="e-booktirazacitacetextkurzivachar">budu milovat pouze slečnu Marii-Karlu Weberovou. Daniel Smiřický</span>.</p>

    <p class="e-bookprozatext">„Ukažte!“</p>

    <p class="e-bookprozatext">Jak jsem psal, cítil jsem, jak se mi duše v&nbsp;těle rozpouští a&nbsp;na její místo nastupuje cosi na způsob žhavé lávy. Slečna Weberová přísně přečetla můj dlužní úpis, pofoukala ho a&nbsp;zatřepala jím ve vánku, pak ho srolovala v&nbsp;malý sviteček a&nbsp;– strčila si ho do svého údolí mezi kopečky. Na puntíkovaných šatech nebyla žádná kapsa.</p>

    <p class="e-bookprozatext">V&nbsp;nové roli ďáblova zaprodance jsem po ní dychtivě sáhl.</p>

    <p class="e-bookprozatext">Vyskočila a&nbsp;ustoupila k&nbsp;rybníčku.</p>

    <p class="e-bookprozatext">„Nedotýkejte se mě!“ pravila. „Až zítra!“</p>

    <p class="e-bookprozatext">„Já chci dnes!“</p>

    <p class="e-bookprozatext">„Nesmíte!“</p>

    <p class="e-bookprozatext">Popadl jsem ji kolem těla, zavřel jsem oči, to byl takový zvyk naučený z&nbsp;biografu, a&nbsp;poslepu jsem hledal pusu, která předtím sála mou krev. Nenašel jsem ji. Slečna Weberová obrátila hlavu, odněkud, asi z&nbsp;výstřihu, mě ovanula fialková vůně, rty jsem nahmátl teplou hladkou kůži na dlouhém krku Karly-Marie a&nbsp;sál jsem zase já, až jsem ucítil krev. Slečna Weberová sebou divoce zmítala, potáceli jsme se na břehu tůňky, najednou mi ujely nohy a&nbsp;se slečnou Weberovou v&nbsp;náručí jsem se poroučel do rybníčka.</p>

    <p class="e-bookprozatext">„<span class="e-booktirazacitacetextkurzivachar">Verflucht nocheinmal!“</span><a class="pcalibre pcalibre1" href="../Text/prima_sezona_19.html#_ftn25" id="_ftnref25" title=""><span class="msofootnotereference"><i class="calibre12"><span class="calibre11"><span class="msofootnotereference"><span class="calibre22">[25]</span></span></span></i></span></a> zaslechl jsem její sladký hlásek a&nbsp;spolkl jsem veliké sousto odporně chutnajícího žabince. Když jsem znovu nabyl orientace, viděl jsem, jak slečna Weberovi vylézá z&nbsp;tůně, zelené šaty připláclé k&nbsp;tělu tak, že je jí všechno vidět. Bronzová helma se ve vodě rozpustila a vlasy visely splihle, připláclé na rozkošný obličej…</p>

    <p class="e-bookprozatext">Usmála se na mě.</p>

    <p class="e-bookprozatext">„Nesmíš mě líbat na ústa,“ řekla. „To bych umřela!“</p>

    <p class="e-bookprozatext">„Karlo, nezlob se&nbsp;–“</p>

    <p class="e-bookprozatext">„Karlo-Marie!“</p>

    <p class="e-bookprozatext">„Karlo-Marie, nezlob se, já nevim, co mě to –“</p>

    <p class="e-bookprozatext">„Protože mě přece miluješ, že ano,“ pravila Karla-Marie. „Ale na ústa nesmíš. Opravdu bych umřela. To je takové prokletí.“</p>

    <p class="e-bookprozatext">„Já sem ti&nbsp;– já nechtěl, ale tak mě to popadlo, že jsem ti&nbsp;–“</p>

    <p class="e-bookprozatext">„Co?“</p>

    <p class="e-bookprozatext">„Na krku jsem ti udělal&nbsp;–“</p>

    <p class="e-bookprozatext">Sáhla si tam, na rychle tmavnoucí stopu po mé pekelné vášni.</p>

    <p class="e-bookprozatext">„<span class="e-booktirazacitacetextkurzivachar">Ach das! Das macht nichts</span>.<a class="pcalibre pcalibre1" href="../Text/prima_sezona_19.html#_ftn26" id="_ftnref26" title=""><span class="msofootnotereference"><span class="calibre11"><span class="msofootnotereference"><span class="calibre22">[26]</span></span></span></span></a> To se mi vyhojí jedna dvě.“</p>

    <p class="e-bookprozatext">Byla teda úplně jiná než kostelecké holky. A&nbsp;zřejmě se na mě vůbec nezlobila. Čerti se možná nezlobí, jakmile se jim člověk upíše, tělem i&nbsp;duší.</p>

    <p class="e-bookprozatext">„To se ti vyhojí?“</p>

    <p class="e-bookprozatext">„Ano. Večer už to možná nebudu mít.“</p>

    <p class="e-bookprozatext">„A&nbsp;na ústa?“</p>

    <p class="e-bookprozatext">„<span class="e-booktirazacitacetextkurzivachar">Da würde ich sterben.</span>“<a class="pcalibre pcalibre1" href="../Text/prima_sezona_19.html#_ftn27" id="_ftnref27" title=""><span class="msofootnotereference"><span class="calibre11"><span class="msofootnotereference"><span class="calibre22">[27]</span></span></span></span></a></p>

    <p class="e-bookprozatext">To bude teda obtížné, až na mě začne být hodná. Zatím jí ale začlo být zima, tak jsem ji doprovodil k&nbsp;Obdržálkovic vile a&nbsp;políbil jsem ji pouze do dlaně, která voněla lesem, fialkama a&nbsp;žabincem.</p>

    <p class="e-bookhvezdickystred">*&nbsp;*&nbsp;*</p>

    <p class="e-booktirazacitacetext">Seděli jsme v&nbsp;Port Arthuru a&nbsp;swingovali jsme právě <span class="e-booktirazacitacetextkurzivachar"><span class="calibre17">Muscat Ramble</span></span>, když se z&nbsp;kuchyně vyštrachal starý Bárta a&nbsp;řekl mi, že mám jít k&nbsp;telefonu. Odepnul jsem si tenora a&nbsp;odešel jsem do Bártovic kuchyně.</p>

    <p class="e-bookprozatext">„Haló?“</p>

    <p class="e-bookprozatext">„Karla-Marie,“ zazněl hlásek.</p>

    <p class="e-bookprozatext">Vydal jsem zvuk, který snad vyjádřil, jak ve mně explodovaly city.</p>

    <p class="e-bookprozatext">„Musíš napsat novou stvrzenku,“ pravil hlásek Karly-Marie. „Já tu první ztratila.“</p>

    <p class="e-bookprozatext">„Proboha! Kde?“ polekal jsem se a&nbsp;hned mi naskočily strašné vidiny, jak mé prohlášení o&nbsp;májové lásce najde některá z&nbsp;těch ostatních asi dvaceti, které jsem letos v&nbsp;máji sice nemiloval, ale předtím, a&nbsp;ukáže to jiné a&nbsp;ta zas další, až si to začnou opisovat a&nbsp;–</p>

    <p class="e-bookprozatext">„Pravděpodobně v&nbsp;té tůni,“ řekla Karla-Marie.</p>

    <p class="e-bookprozatext">„A&nbsp;určitěs to ztratila? Neuvízlo to někde?“</p>

    <p class="e-bookprozatext">Zarazil jsem se. Tak daleko jsme ještě nebyli, abych si mohl dovolit mluvit o&nbsp;jejích kopečkách, když se ani nesměla líbat na ústa.</p>

    <p class="e-bookprozatext">„Neuvízlo. Svlíkla jsem se doma do naha, a&nbsp;nikde nic nebylo.“</p>

    <p class="e-bookprozatext">„Snad se to rozmočí,“ řekl jsem.</p>

    <p class="e-bookprozatext">„To už bude rozmočené.“</p>

    <p class="e-bookprozatext">„Tak já ti to napíšu znova. Přijdu za tebou k&nbsp;Obdržálkovým, jen co tady skončíme.“</p>

    <p class="e-bookprozatext">Ztišila hlas.</p>

    <p class="e-bookprozatext">„Sem nemůžeš. <span class="e-booktirazacitacetextkurzivachar">Onkel</span> je doma.“</p>

    <p class="e-bookprozatext">„Tak na tebe někde počkám.“</p>

    <p class="e-bookprozatext">Chvíli bylo ticho. Potom Karla-Marie pravila rozhodně:</p>

    <p class="e-bookprozatext">„Ne. Já za tebou přijdu do Port Arthuru.“</p>

    <p class="e-bookprozatext">Zavěsila. Zavěsil jsem sluchátko do vidlice, a&nbsp;když jsem se vrátil z&nbsp;kuchyně do sálu, už tam seděla. Pěšky z&nbsp;Obdržálkovic vily dobrá půlhodina, autem, kdyby měla auto, nejmíň deset minut. Ale nepřekvapilo mě to. Seděla v&nbsp;uhlově černých šatech, se širokou černou sametkou na dlouhém krku, takže cucflek nebylo vidět, a&nbsp;starý Bárta od ní právě omámeně couval obrovským zadkem napřed. Kluci za pultkama dělali, že si přehrávají z&nbsp;not, ale oči měli všichni přilepené na tváři a&nbsp;jiných pamětihodnostech slečny Karly-Marie Weberové.</p>

    <p class="e-bookprozatext">Rychle jsem k&nbsp;ní přisedl.</p>

    <p class="e-bookprozatext">„Máte papír?“ řekla. „Já ho zapomněla vzít.“</p>

    <p class="e-bookprozatext">„Karlo-Marie, ty se na mě zlobíš?“</p>

    <p class="e-bookprozatext">„Proč bych se měla zlobit?“</p>

    <p class="e-bookprozatext">„Když sem napsal ten papír, začlas mi tykat.“</p>

    <p class="e-bookprozatext">„To jsem se přeřekla.“</p>

    <p class="e-bookprozatext">Zesmutněl jsem.</p>

    <p class="e-bookprozatext">„Já myslel, že mi tím chceš&nbsp;– chcete&nbsp;–“</p>

    <p class="e-bookprozatext">„<span class="e-booktirazacitacetextkurzivachar">Aber nein,</span>“ pravila Karla-Marie. „<span class="e-booktirazacitacetextkurzivachar">Teď</span> jsem se přeřekla. Ne předtím.“</p>

    <p class="e-bookprozatext">Podíval jsem se do zelených očí. Na sametce vpředu měla žlutou porcelánovou brož s&nbsp;černou růží. Harýk za mnou posměšně zahrál začátek <span class="e-booktirazacitacetextkurzivachar">Poemu</span> a&nbsp;Venca Štern vydal nepěkný zvuk na trombón. Lexa se zachechtal. „Vem si papír a&nbsp;piš,“ řekla Karla-Marie.</p>

    <p class="e-bookprozatext">Natáhl jsem k&nbsp;ní ruku a&nbsp;napřáhl jsem malíček.</p>

    <p class="e-bookprozatext">„Zase nemám nůž.“</p>

    <p class="e-bookprozatext">Podívala se na sotva zacelenou ranku po svém nehtu, očima šlehla po kapele v&nbsp;pozadí a&nbsp;řekla:</p>

    <p class="e-bookprozatext">„Vlastně to bude stačit inkoustem. Když je to stejně jen opis.“</p>

    <p class="e-bookprozatext">Jenomže v&nbsp;mém peru byla jenom zaschlá krev.</p>

    <p class="e-bookprozatext">„Tak si půjč, duše,“ pravila slečna Weberová majetnicky. Úplně případně. Vstal jsem a&nbsp;šel jsem ke kapele.</p>

    <p class="e-bookprozatext">„Páni, máte někdo plňák?“</p>

    <p class="e-bookprozatext">Lexa hbitě vytáhl pero.</p>

    <p class="e-bookprozatext">„Na co ho potřebuješ?“</p>

    <p class="e-bookprozatext">„Musim upsat duši slečně Weberový,“ řekl jsem a&nbsp;s&nbsp;perem jsem se vrátil k&nbsp;ďáblici. Pod jejím dohledem jsem Lexovým zeleným inkoustem napsal:</p>

    <p class="e-bookprozatextkurziva">Miluju a&nbsp;letos v&nbsp;máji budu milovat pouze slečnu Karlu-Marii Weberovou.</p>

    <p class="e-bookprozatext">A&nbsp;podepsal jsem to. Dal jsem si záležet, abych tentokrát napsal obě půlky jejího křestního jména v&nbsp;náležitém pořádku.</p>

    <p class="e-bookprozatext">Ocenila to.</p>

    <p class="e-bookprozatext">„Nesplet ses. Já jsem Karla-Marie Weberová.“</p>

    <p class="e-bookprozatext">„To vim. Moc dobře, Karlo-Marie.“</p>

    <p class="e-bookprozatext">„Bůhví jestli.“</p>

    <p class="e-bookprozatext">„Čertví.“</p>

    <p class="e-bookprozatext">„To je pravda,“ řekla. „Ten to ví dobře.“</p>

    <p class="e-bookprozatext">Hleděl jsem na ni. Bylo to jenom tím kontrastem černých šatů, černé sametky a&nbsp;černé růže, že vypadala najednou jako z&nbsp;bílého vosku? Mrtvolně bledá? Velice pěkná mrtvolka? Byl bych rád věděl, jestli ty dva kilometry z&nbsp;Obdržálkovic vily do Port Arthuru přeletěla na koštěti. A&nbsp;jestli, až se otočím a&nbsp;půjdu hrát, a&nbsp;zase se otočím, nebude tu najednou sedět v&nbsp;šatech nějaké jiné barvy nebo neřestně nahá. A&nbsp;zítra&nbsp;– ale nesmím ji líbat na ústa. Duše, nebo co jsem v&nbsp;sobě měl v&nbsp;té chvíli, se zachvěla, jak jsem si představil všechny možnosti. Slečna Weberová mlčela, jenom se usmívala, i&nbsp;zelené oči ztemněly a&nbsp;jenom šlehaly zelenými blesky jako bazilišek.</p>

    <p class="e-bookprozatext">Najednou za mnou řekl Lexa:</p>

    <p class="e-bookprozatext">„Dobrý večer, slečno. Benno Mánes nám říkal, že prý ovládáte hru klavírní?“</p>

    <p class="e-bookprozatext">Zelené blesky šlehly přes mou hlavu.</p>

    <p class="e-bookprozatext">„Ovládám,“ řekla. „Krásně.“</p>

    <p class="e-bookprozatext">„Tak copak dybyste nám něco krásně zahrála,“ zašklebil se Lexa.</p>

    <p class="e-bookprozatext">„Ale ne jazz.“</p>

    <p class="e-bookprozatext">„Můžete všechno, slečno,“ pravil Lexa.</p>

    <p class="e-bookprozatext">Karla-Marie vstala a&nbsp;vykročila k&nbsp;pianu. Všiml jsem si, že má punčochy a&nbsp;střevíce z&nbsp;černého semiše s&nbsp;páskem kolem kotníčků. Usedla k&nbsp;pianu a&nbsp;bez dlouhých cavyků spustila Bacha.</p>

    <p class="e-bookprozatext">Nikdy bych nebyl věřil, že do starého Bártova pianina se vejde taková muzika. A&nbsp;že do staré Bachovy fugy se vejde tolik pekelnosti, ačkoliv to byl takový zbožný varhaník. Zdálo se mi, že na pianině planou černé svíce, a&nbsp;slečniny bílé ruce, uprostřed vší té černi, pracují po černých klávesách. Dolů do hřmících basů, nahoru do drátěných výšek. Kolem slečny Weberové a&nbsp;černé mše jejích notiček se shromáždila celá kapela a&nbsp;přešly je obvyklé žertíky. Benno měl hubu zase pootevřenou a&nbsp;Harýkovy prsty samy od sebe neslyšně pátraly po hmatníku. Brynych vytáhl smetáček a&nbsp;docela tiše, docela jemňoučce začal v&nbsp;rytmu té čertovské fugy šimrat kůži. Slečna Weberová v&nbsp;dlouhých černých rukávech pracovala jako fantastické dynamo, muzika ne z&nbsp;nebe, odjinud, já věděl odkud, ale nechával jsem si to pro sebe, se valila jako pomeranči a&nbsp;peklem vonící kaše z&nbsp;nějakého žhavého hrnečku vař a&nbsp;celá kapela v&nbsp;ní pomalu vízla, až uvízla. Brynychova košťátka už tancovala podle perleťového rytmu nehtů na černých klávesách, Harýk zahrál akord, pak druhý. Třebaže čertice nehodlala hrát jazz, hrála ho, sáhl jsem po tenoroví, natáhl jsem uši, měl jsem je nějaké dlouhé a&nbsp;do špičky, zahlédl jsem, že Benno strčil sordinku<a class="pcalibre pcalibre1" href="../Text/prima_sezona_19.html#_ftn28" id="_ftnref28" title=""><span class="msofootnotereference"><span class="calibre11"><span class="msofootnotereference"><span class="calibre22">[28]</span></span></span></span></a> do korpusu a&nbsp;po něm Venca a&nbsp;oba přiložili nátrubky k&nbsp;ústům a&nbsp;zdvihl se Fondův prst, slečna Weberová příšerně rychle sestupovala po černých schodech do podzemní jeskyně, ale druhá slečna Weberová, druhé já slečny Weberové najednou po bílých schodech začalo vystupovat zas na světla vysokooktávového žebříčku, a&nbsp;Fonda kývl kudrnatou hlavou, polohlasem dýchl „Es!“ a&nbsp;my jsme lehounce zaduli tichý, vyznívající, sordinovaný akord, z&nbsp;něhož se slečna Weberová v&nbsp;obou svých inkarnacích rozběhla seshora dolů po schodech do jeskyně, levička trochu napřed a&nbsp;za ní pravička, perleťové nehty se kmitaly po klávesách a&nbsp;na prostředníku levé ruky žlutý prsten s&nbsp;černou růžičkou, Fonda dých, tichounce jsme zaduli nový akord, uchopil mě neurvale přítel slečny Weberové, voněl po pomerančích, tak to byl on, ona byla ty fialky, svými dvaceti prsty vzal každý můj prst mezi dva své a&nbsp;já vystoupil z&nbsp;nadýchnutého akordu a&nbsp;kozlím témbrem jsem se vysmýkal z&nbsp;jeskyně do záře pekelných ohňů, prsty mi pevně seděly na té jiné perleti, slyšel jsem, jak slečna Weberová udeřila, ale tiše, nikde neslyšený akord, a&nbsp;smýkal jsem se mimo akcenty přes jiný, dýchnutý kapelou, nahoru a&nbsp;nahoru, až už to dál nešlo a&nbsp;zřítil jsem se na cé, na há, na bé, kozel zamečel a&nbsp;zaprskal býk, Venca provedl několik chraplavých smyků a&nbsp;prstíky slečny Weberové si opět pohrály vysoko na černém výsluní černých kláves, když vtom je okřikla Bennova trumpeta, drsným, sprostým frázováním zlomila slečninu škádlivou fugu, bůhví jak, za námi zaduněl Brynychův velký buben a&nbsp;slečna se podvolila, zdálo se mi, že radostně, a&nbsp;z&nbsp;fugy jako netopýr vyletěla <span class="e-booktirazacitacetextkurzivachar">Sweet Georgia Brown</span>, Benno jí byl plný, mezi jeho opožděné synkopy počala slečna Weberová vrážet podivuhodné klíny obrovských akordů… <span class="e-booktirazacitacetextkurzivachar">Iťsbeen said</span>… něco mezi dur a&nbsp;moll… <span class="e-booktirazacitacetextkurzivachar">she knocks’em dead</span>… trumpetou se prodral Lexa, pak já, Venca, Fonda přisedl k&nbsp;nejzazšímu konci klávesnice a&nbsp;zabasoval, celá kapela se rozehřměla jako nějaká swingující filharmonie, jenom já věděl, odkud se to vzalo… <span class="e-booktirazacitacetextkurzivachar">when she lands in town</span>… Tak jsme běsnili, až se žárovka na šňůře nad námi kymácela, a&nbsp;pootevřenými okny se valila na Kostelec muzika ani z&nbsp;Lince, ani z&nbsp;Chicaga, z&nbsp;pekla, slečna Weberová se mezi námi obratně proplétávala po svých černých notičkách, její štíhlá černá záda se kymácela nad černými klávesami, které vespod rozehřmíval Fonda do černavy přicházející bouře, a&nbsp;najednou se slečna Weberová se smíchem zhroutila na klávesnici a&nbsp;vyrobila ten vůbec nejfantastičtější akord, řev kapely utichl… <span class="e-booktirazacitacetextkurzivachar">Sweet Georgia Brown</span>…</p>

    <p class="e-bookprozatext">„Slečno!“ řekl užasle Harýk. „Páni! Slečno Weberová!“</p>

    <p class="e-bookprozatext">A&nbsp;čarodějka se smála na celé kolo a&nbsp;do černé sponky uvěznila neposlušný bronzový pramínek.</p>

    <p class="e-bookhvezdickystred">*&nbsp;*&nbsp;*</p>

    <p class="e-booktirazacitacetext">Když jsem se o&nbsp;půlnoci loučil se slečnou Weberovou pod perleťovým měsícem, řekl jsem, že ji políbím.</p>

    <p class="e-bookprozatext">„<span class="e-booktirazacitacetextkurzivachar">Aber nicht auf den Mund!</span>“<a class="pcalibre pcalibre1" href="../Text/prima_sezona_19.html#_ftn29" id="_ftnref29" title=""><span class="msofootnotereference"><span class="calibre11"><span class="msofootnotereference"><span class="calibre22">[29]</span></span></span></span></a> pravila.</p>

    <p class="e-bookprozatext">Vzal jsem ji tedy za sametku a&nbsp;odtáhl ji od opáleného, avšak od perleti nebe bílého krčku. Ani stopy po nějaké krevní podlitince. Mluvila pravdu. Byla to dívka z&nbsp;pekla.</p>

    <p class="e-bookprozatext">Políbil jsem ji na chladné líčko.</p>

    <p class="e-bookprozatext">„Zítra v&nbsp;devět,“ zašeptala. „A&nbsp;budu na tebe hodná.“</p>

    <p class="e-bookprozatext">Odemkla branku, přeběhla po bílé cestičce, já dopad do voňavé trávy. Sotva zmizela ve vchodu, zasvětélkovala nahoře v&nbsp;okně bronzová silueta její hlavičky. Musela od vchodu vylétnout do okna asi komínem. Ale u&nbsp;ní bylo všechno možné, v&nbsp;té májové noci bylo možné všechno.</p>

    <p class="e-bookprozatext">Hlavička zmizela a&nbsp;do sírové vůně barevny v&nbsp;údolí se přimísila známá vůně fialek.</p>

    <p class="e-bookhvezdickystred">*&nbsp;*&nbsp;*</p>

    <p class="e-booktirazacitacetext">Na ten večer, co na mě slečna Weberová měla být hodná, jsem se vystrojil jako předtím ona do Port Arthuru. Vzal jsem si šedivé kalhoty a&nbsp;sako z&nbsp;tmavomodrého sametu, které mi pan Neděla, obchodník s&nbsp;uměleckými předměty, vyměnil za vyřezávaný kříž po babičce. Tak jsem byl vystrojený už v&nbsp;sedm hodin a&nbsp;šel jsem se flákat po ulici. Na rohu u&nbsp;spořitelny stáli kluci z&nbsp;kapely s&nbsp;Lucií a&nbsp;Helenou a&nbsp;hned měli samozřejmě řeči:</p>

    <p class="e-bookprozatext">„Páni!“ pravila Lucie. „To sem nevěděla, Danny, že seš teplej!“</p>

    <p class="e-bookprozatext">„Teprv bude. Počkej tak do půlnoci. Bude rozežhavenej jak vysoká pec,“ pravil Harýk.</p>

    <p class="e-bookprozatext">„Ubíráte se na schůzku se slečnou Weberovou, sire?“ řekl Lexa.</p>

    <p class="e-bookprozatext">„Di to ř!“ řekl jsem.</p>

    <p class="e-bookprozatext">„Proč hned ta silná slova?“ pravil Lexa.</p>

    <p class="e-bookprozatext">„Má trému, pánové,“ řekl Benno. „Vidíte, jak se potí?“</p>

    <p class="e-bookprozatext">„Ukaž!“ řekla Lucie a&nbsp;sáhla mi na čelo. „Páni! Smrtelnej pot!“</p>

    <p class="e-bookprozatext">„Inu, není divu,“ řekl Harýk. „Slečna jako slečna von Weber. Do půlnoci bude roztavenej pekelným žárem.“</p>

    <p class="e-bookprozatext">„Aby se nám neroztek,“ řekl Benno.</p>

    <p class="e-bookprozatext">„Neboj,“ řekla Lucie. „Třebas to bude pěkná sprcha, ta slečna Weberová.“</p>

    <p class="e-bookprozatext">Benno vytáhl flexaton a&nbsp;zatřepal s&nbsp;ním. Přes náměstí zazněla Georgia… <span class="e-booktirazacitacetextkurzivachar">why, it’s a&nbsp;shame how sbe cools’em down</span>… Sprcha? Houby!</p>

    <p class="e-bookprozatext">„Včera v&nbsp;Portu jí upsal srdce. Písemně,“ řekl Lexa.</p>

    <p class="e-bookprozatext">„Copak von mu eště kousek zbyl?“ řekla Lucie. „Dyť von ho má už nejmíň devatenáctkrát zlomený, jenom v&nbsp;Kostelci –“</p>

    <p class="e-bookprozatext">„Dvacetkrát,“ řekl jsem.</p>

    <p class="e-bookprozatext">„Jo?“ podivila se Lucie a&nbsp;začala počítat na prstech: „Irena, Marie…“ Vypočítala jich opravdu devatenáct, holky zřejmě měly přehled, podivil jsem se, jakou v&nbsp;tom má přesnou evidenci. „Mně vychází devatenáct,“ řekla.</p>

    <p class="e-bookprozatext">„Vynechalas sebe.“</p>

    <p class="e-bookprozatext">„Leda to.“</p>

    <p class="e-bookprozatext">„Hele hele,“ pravil Harýk. „Kdy to bylo?“</p>

    <p class="e-bookprozatext">„Von si dělá srandu,“ řekla Lucie.</p>

    <p class="e-bookprozatext">„Tim hůř,“ zařval Harýk jako v&nbsp;záchvatu žárlivosti.</p>

    <p class="e-bookprozatext">„Jak to?“ řekla Lucie.</p>

    <p class="e-bookprozatext">„Eslis mu nezlomila srdce, to znamená, žes s&nbsp;nim něco měla!“</p>

    <p class="e-bookprozatext">„No dovol! S&nbsp;takovým vod devatenácti votahanym!“</p>

    <p class="e-bookprozatext">„Tenkrát sem eště nebyl,“ řekl jsem zlomyslně. „Tenkrát sem byl jedině vod Ireny, a&nbsp;ani vod tý moc ne.“</p>

    <p class="e-bookprozatext">„Co to slyšim?“ pravil Lexa.</p>

    <p class="e-bookprozatext">„Von kecá,“ řekla Lucie.</p>

    <p class="e-bookprozatext">„Co dyž nekecá?“ řekl Harýk.</p>

    <p class="e-bookprozatext">„Danny v&nbsp;těhle věcech moc nekecá,“ řekl Benno. „Dycky přizná bez prošení, dyž z&nbsp;něčeho bylo hovno.“</p>

    <p class="e-bookprozatext">„Beníku!“ řekla Helena.</p>

    <p class="e-bookprozatext">„Houby,“ řekl Benno. „To sem chtěl říct. Ne to druhý.“</p>

    <p class="e-bookprozatext">„Ale to druhý z&nbsp;toho bylo. Jako se mnou,“ řekla Lucie. „A&nbsp;kecá, protože v&nbsp;tý době byl votahanej nejmíň vod patnácti.“</p>

    <p class="e-bookprozatext">„Myslíte, že Weberová vo tom ví? Vo těch dvacíti?“ řekl Harýk. „Sotva,“ řekl Lexa. „Je zde cizinkou.“</p>

    <p class="e-bookprozatext">„Měli bysme jí varovat,“ pravil Fonda. „Lucie, di jí to říct.“</p>

    <p class="e-bookprozatext">„Pánové,“ řekl jsem, „ušetřte si námahu. Ta ví všechno. A&nbsp;všechno mi vodpustila. Sem její jediná láska.“</p>

    <p class="e-bookprozatext">„Ta na to nevypadá,“ pravil Harýk. „Ta má nejmíň jednu lásku na každym nalakovaným prstu. Někerý v&nbsp;Praze, někerý ve Vídni, jiný zas v&nbsp;Linci.“</p>

    <p class="e-bookprozatext">„Sem její jediná láska v&nbsp;máji.“</p>

    <p class="e-bookprozatext">„Leda to,“ řekla Lucie.</p>

    <p class="e-bookprozatext">„Nemoh byste se za mě přimluvit, sire,“ pravil Lexa. „Byl bych volnej na červen.“</p>

    <p class="e-bookprozatext">„To už bude slečna Weberová mrtvá,“ řekl jsem.</p>

    <p class="e-bookprozatext">„Ta škoda!“ pravil Harýk. „Ty ale doufám taky? Přece bys takovou ztrátu nechtěl přežít?“</p>

    <p class="e-bookprozatext">„Jistě že nechtěl.“</p>

    <p class="e-bookprozatext"><span class="calibre20">„Zahrajem ti na funuse, vole,“ řekl Benno. „Co ti máme zahrát?“ Ušklíbl jsem se na Lucii a&nbsp;pravil jsem sarkasticky: „<span class="e-booktirazacitacetextkurzivachar">Nobody’s Sweetheart</span>, ne?“ Dotkl jsem se okraje klobouku jako Clark Gable a&nbsp;řekl jsem: „Vás noha, pánové a&nbsp;dámy!“</span></p>

    <p class="e-bookprozatext">Volným krokem jsem se pustil přes náměstí k&nbsp;zámeckému kopci. Za mnou se ozval najednou flexaton, a&nbsp;pod ním kluci brumendem, zpívali tu písničku… <span class="e-booktirazacitacetextkurzivachar">you got silken hose, velvet gown, all out of place in your old home town</span>…</p>

    <p class="e-bookprozatext">Taky jsem byl <span class="e-booktirazacitacetextkurzivachar">out of place</span>. Zaprodanec ďábla. Spíš ďáblice.</p>

    <p class="e-bookhvezdickystred">*&nbsp;*&nbsp;*</p>

    <p class="e-booktirazacitacetext">Otevřela mi dveře, a&nbsp;málem mě to porazilo. Jestli byla dřív hezká, když lízala zmrzlinu před krámem pana Burdycha, a&nbsp;potom krásná, když mi lízala krev z&nbsp;rituálně natrženého malíčku, byl z&nbsp;ní teď fantastický výtvor jevištní techniky nebo čeho, byla nádherná a&nbsp;skoro umělá. První mi padlo do oka malé kulaté černé znamínko krásy, které měla přilepené na tváři. Od toho znamínka až skoro k&nbsp;vrcholkům svých rozkošných kopečků byla nahá a&nbsp;napudrovaná, takže k&nbsp;obvyklé vůni fialek se přidala omráčivá vůně parfumerie. Na zbytku těla byla zato ustrojená až po kotníky, do černé róby ze sametu s&nbsp;jedovatě zelenou květinou v&nbsp;pase, patrně napodobeninou nějaké masožravé květiny, tak vypadala nebezpečně. Pusu dvakrát tak velkou jako ve dne, natřenou něčím, co působilo dojmem neusychající vlhkosti. Kolem očí krásný černý ráf, něco provedla taky s&nbsp;řasama, protože jí povyrostly, aspoň na pět centimetrů. Když jimi klapla, měla víčka smaragdově zelená, když je zvedla, objevili se smaragdoví skarabeové. Bronzové prameny vlasů tvořily na hlavě podivuhodnou ornamentální kompozici a&nbsp;všelijak se jimi umně proplítal umělý had, pošitý drobnými, leskle černými flitry. Jeho tupá hlava se zelenýma očima ze skla vykukovala slečně Weberové za uchem. U&nbsp;uší měla černé kopretiny. Přišel jsem o&nbsp;řeč při pohledu na to dílo. Slečna Weberová si teda uměla vyhrát s&nbsp;vlastní osobou! Ale její osoba za to stála.</p>

    <p class="e-bookprozatext">„Běž nahoru, duše,“ pravila. „Za jeden moment jsem tam s&nbsp;občerstvením.</p>

    <p class="e-bookprozatext">Stoupal jsem po schodech s&nbsp;červeným kokosákem a&nbsp;přímo proti nim zely otevřené dveře do salónu, kde to vypadalo jako v&nbsp;pohřebním ústavě. Svítily tam jenom dvě parafinové svíce na stolečku u&nbsp;gauče a&nbsp;ve dvou rozích intimní lampičky. Sotva jsem zavile vstoupil, z&nbsp;vedlejších dveří vkročila taky Karla-Marie. Vylétla asi z&nbsp;kuchyně komínem. V&nbsp;rukou nesla bronzový tác s&nbsp;karafou a&nbsp;dvěma skleničkami. V&nbsp;karafě byl nějaký zelený nápoj, asi lektvar čarodějnic. Karla-Marie ho nalila, graciézně si sedla na gauč a&nbsp;pokynula mi. Seděla jako lineál, asi aby nic z&nbsp;toho uměleckého díla nevzalo za své nějakým neopatrným pohybem, kopečky se všemi stráněmi obnaženými horizontálně ke mně.</p>

    <p class="e-bookprozatext">„Teď ti musím zase říkat vy,“ pravila, „protože k&nbsp;tomu, co ti řeknu, by se to jinak nehodilo.“</p>

    <p class="e-bookprozatext">Pokorně jsem přikývl.</p>

    <p class="e-bookprozatext">„Nejdříve se napijeme.“</p>

    <p class="e-bookprozatext"><span class="calibre14">Napili jsme se. Mělo to asi tak sto deset procent tekuté radosti a&nbsp;chutnalo to zřetelně po nějakých bylinách. Nojo. Čarodějnický lektvar. Převrhl jsem sklenku do sebe, slečna Weberová mi okamžitě nalila novou a&nbsp;já se pod vlivem té první asi pět minut pokoušel promluvit, než jsem zvládl hlas: „Vy jste neuvěřitelně krásná, Karlo-Marie!“</span></p>

    <p class="e-bookprozatext">„Slečno Weberová,“ opravila mě.</p>

    <p class="e-bookprozatext">„Slečno Weberová.“</p>

    <p class="e-bookprozatext">„Vy jste taky krásný. Obzvláště to sametové sako.“</p>

    <p class="e-bookprozatext">„Neposmívejte se mi.“</p>

    <p class="e-bookprozatext">„Posmívám se?“ podivila se. „Neposmívám! Vy jste krásný mladík a&nbsp;krásní mladíci mají chodit krásně ustrojení. Mně se to líbí a&nbsp;jinak na tom přece nezáleží.“</p>

    <p class="e-bookprozatext">„Máte pravdu, slečno Weberová. Jako vždycky.“</p>

    <p class="e-bookprozatext">„Jste krásný mladík,“ opakovala tu naprostou nepravdu, „ale duši máte ošklivou.“</p>

    <p class="e-bookprozatext">„Nemám!“ zvolal jsem. „Slečno Weberová, jak to můžete říct!“</p>

    <p class="e-bookprozatext">„Můžu, protože mám ve všem pravdu,“ pravila. „<span class="e-booktirazacitacetextkurzivachar">Sie haben es selber gesagt!</span>“<a class="pcalibre pcalibre1" href="../Text/prima_sezona_19.html#_ftn30" id="_ftnref30" title=""><span class="msofootnotereference"><span class="calibre11"><span class="msofootnotereference"><span class="calibre22">[30]</span></span></span></span></a></p>

    <p class="e-bookprozatext">„Možná že sem ji měl ošklivou. Ale teď si ji vyčistím, krásně, uvidíte&nbsp;–“</p>

    <p class="e-bookprozatext">„To byste musel být absolutně pravdomluvný,“ pravila slečna Weberová. „V&nbsp;lásce je dost dobrá pouze absolutní pravda. Milujete jenom mě?“</p>

    <p class="e-bookprozatext">„Jenom vás!“</p>

    <p class="e-bookprozatext">Usmála se, jakoby smutně. Sáhla si někam pod úpatí kopečků, vytáhla lísteček stočený do roličky, uhladila ho na klíně a&nbsp;trpkým hlasem četla: „Miluji a&nbsp;letos v&nbsp;máji budu milovat pouze slečnu Karlu-Marii Weberovou. To jste napsal včera večer,“ řekla, „a není to pravda!“</p>

    <p class="e-bookprozatext">„Je to pravda!“ zvolal jsem. „Je a&nbsp;je a&nbsp;je!“</p>

    <p class="e-bookprozatext">Spolkl jsem další skleničku, a&nbsp;zatímco jsem zápasil o&nbsp;hlas, slečna Weberová mi se smutným obličejem dolila novou.</p>

    <p class="e-bookprozatext">„Co to znamená, milovat jenom jednu dívku?“ otázala se filozoficky a&nbsp;hned odpověděla: „Nehřešit s&nbsp;žádnou jinou.“</p>

    <p class="e-bookprozatext">„Já nehřeším! Miluju jen vás, slečno Karlo-Marie Weberová!“</p>

    <p class="e-bookprozatext">„Jste křesťan, pane Smiřický?“</p>

    <p class="e-bookprozatext">Že se ptá, řekl jsem si v&nbsp;duchu. Vždyť to ví. Jinak by přeci neusilovala o&nbsp;mou duši, ďáblice. O&nbsp;pohanské duše ďábel nestojí. Ty přijdou do pekla tak jako tak. A&nbsp;já tedy taky přijdu do pekla, slečno Weberová, ale vaše vůle se staň!</p>

    <p class="e-bookprozatext">„Sem,“ řekl jsem. „Špatnej, ale pokřtěnej.“</p>

    <p class="e-bookprozatext">„Tedy pro vás platí Nový zákon?“</p>

    <p class="e-bookprozatext">„Platí, to já vim.“</p>

    <p class="e-bookprozatext">„Četl jste evangelium podle sepsání svatého Matouše?“</p>

    <p class="e-bookprozatext">„No,“ řekl jsem. Sakra, proč mě ďáblice zkouší z&nbsp;náboženství? Asi proto, abych se rouhal. „Asi sem ho musel číst. Aspoň zčásti. Asi v&nbsp;biblický dějepravě v&nbsp;tercii. Nebo možná v&nbsp;sekundě.“</p>

    <p class="e-bookprozatext">„Svatý Matouš,“ řekla Karla-Marie Weberová, „v kapitole páté, ve verši dvacátém sedmém a&nbsp;dvacátém osmém, praví: ‚Slyšeli jste, že říkáno bylo starým: Nezcizoložíš. Ale jáť pravím vám: Že každý, kdož by pohleděl na ženu ku požádání jí, již zcizoložil s&nbsp;ní v&nbsp;srdci svém.‘ Rozumíte?“</p>

    <p class="e-bookprozatext">„Nerozumím,“ pravil jsem vzdorovitě, ačkoliv už jsem věděl, kam míří.</p>

    <p class="e-bookprozatext">„Vysvětlím vám to. Představte si nějakou dívku, tady v&nbsp;Kostelci. Jistě se vám tu nějaká líbila, než jsem přišla já. Mluvte pravdu.“</p>

    <p class="e-bookprozatext">„Líbily. Líbila,“ řekl jsem. To nemělo cenu zatloukat. To by bylo příliš nepravděpodobné a&nbsp;mimo to, monopol si slečna Weberová vyžádala pouze na měsíc máj.</p>

    <p class="e-bookprozatext">„Představte si tu dívku!“</p>

    <p class="e-bookprozatext">„Kterou?“</p>

    <p class="e-bookprozatext">„Jednu z&nbsp;těch dívek.“</p>

    <p class="e-bookprozatext">Představil jsem si Marii Dreslerovou. Jak šla z&nbsp;auly kolem řeky, přes zasněženou pláň a&nbsp;vločky jí přistávaly na nose, jak je sfoukávala. Tak jsem byl upřímný. Představil jsem si bílé V, fau fýr viktoria. Představil jsem si kolínka v&nbsp;rýhovaných punčochách. Tak jsem plnil příkazy ďáblice, a&nbsp;do toho mi slečna Weberová řekla:</p>

    <p class="e-bookprozatext">„Nelíbí se vám? Nejste ochoten v&nbsp;srdci svém…?“</p>

    <p class="e-bookprozatext">Chtěl jsem zalhat. Mariina kolínka, i&nbsp;v&nbsp;přítomnosti dekoltované Karly-Marie, se mi líbila. Pohlédl jsem na dekolt, abych mohl říct pravdu, ale slečna Weberová mě vzala prstem pod bradou a&nbsp;přinutila mě kouknout se místo na kopečky na ty dva zelené egyptské brouky. „Mluvte čistočistou pravdu!“ rozkázala, projelo mnou zvláštní zachvění a&nbsp;ruka slečny Weberové, se zlatým hádkem s&nbsp;červenýma očima kolem prsteníku, mi podala zelený lektvar.</p>

    <p class="e-bookprozatext">Vlil jsem jej do sebe, pořád jsem ještě chtěl zalhat, aspoň trošku, ale nápoj mě umlčel. Po pěti minutách jsem promluvil čistou pravdu.</p>

    <p class="e-bookprozatext">„Máte pravdu, slečno Weberová. Již zcizoložil jsem, nebo jak to je.“</p>

    <p class="e-bookprozatext">„S&nbsp;kým?“ otázala se.</p>

    <p class="e-bookprozatext">„Se slečnou Marií Dreslerovou.“</p>

    <p class="e-bookprozatext">„Ta ovšem není jediná. Představte si nějakou jinou. Jak se jmenuje?“</p>

    <p class="e-bookprozatext"><span class="calibre14">Úplně jsem přišel o&nbsp;vůli k&nbsp;odporu. Karla-Marie překlenula napudrované údolí bílou ručkou, červenýma očima na mě pohlédl hádek, odvrátil jsem oči vzhůru a&nbsp;jiný had, za ouškem slečny Karly-Marie, mě proklál zeleným zrakem. Nakonec mě oddělaly zlaté oči čarodějnice samé.</span></p>

    <p class="e-bookprozatext">„Irena,“ hlesl jsem.</p>

    <p class="e-bookprozatext">Podala mi lektvar, pil jsem a&nbsp;slečna Weberová řekla:</p>

    <p class="e-bookprozatext">„Další! Jméno a&nbsp;adresa?“</p>

    <p class="e-bookhvezdickystred">*&nbsp;*&nbsp;*</p>

    <p class="e-booktirazacitacetext">Tak jsem jí, mezi dvěma parafinovými svíčkami v&nbsp;tom čarodějnickém přítmí, vyjmenoval všech dvacet kosteleckých dívek, s&nbsp;nimiž se všemi jsem se dopustil té soulože v&nbsp;duši, a&nbsp;přidal jsem i&nbsp;Judy Garlandovou. A&nbsp;vůbec jsem slečně Weberové nebránil, když si je miniaturní tužtičkou zapisovala do nějakého barevnými kameny posázeného černého notýsku.</p>

    <p class="e-bookprozatext">„Přiznávám a&nbsp;vyznávám se vám, slečno Weberová, že když na tyhle dívky pomyslím, líbí se mi. Jenomže já na ně teď v máji nemyslím. Myslel jsem na ně, jenom když jste si to sama přála. Jinak myslím jen na vás a&nbsp;jedině akorát vás miluju, slečno Weberová, jako je Bůh&nbsp;–“</p>

    <p class="e-bookprozatext">„Pst!“</p>

    <p class="e-bookprozatext">„Tak teda jako je Ďábel pode mnou&nbsp;– nebo kde&nbsp;–“</p>

    <p class="e-bookprozatext">„<span class="e-booktirazacitacetextkurzivachar">Ach ja!</span>“ sklapla notýsek a&nbsp;tužtičku zapasovala do kožené objímky. „Buď mě nemilujete dost, anebo jste tak strašný milovník, že jedna dívka vám nestačí, i&nbsp;když je něco extra.“</p>

    <p class="e-bookprozatext">„Pletete se, slečno Weberová. V&nbsp;obou bodech.“</p>

    <p class="e-bookprozatext">„Já se nikdy nepletu. Ale to první je vyloučené. Jakmile mě někdo miluje, <span class="e-booktirazacitacetextkurzivachar">dann liebt er mich absolut</span><a class="pcalibre pcalibre1" href="../Text/prima_sezona_19.html#_ftn31" id="_ftnref31" title=""><span class="msofootnotereference"><i class="calibre12"><span class="calibre11"><span class="msofootnotereference"><span class="calibre22">[31]</span></span></span></i></span></a>. A&nbsp;není také možné, abych já nestačila sebevětšímu milovníkovi, protože já jsem něco <span class="e-booktirazacitacetextkurzivachar">ganz extra</span>.“</p>

    <p class="e-bookprozatext">Had za ouškem vypadal velmi nebezpečně, její úvaha mě mátla.</p>

    <p class="e-bookprozatext">„Ale kde teda&nbsp;– jak to teda&nbsp;– je se mnou, slečno Weberová? Dyž ani jedna, ani druhá možnost neni možná&nbsp;–“</p>

    <p class="e-bookprozatext">Přehodila nohu přes nohu, pod černou róbou se objevil kotníček. Měla jej v&nbsp;blýskavé punčoše.</p>

    <p class="e-bookprozatext">„Napijte se,“ pravila.</p>

    <p class="e-bookprozatext">Učinil jsem, jak řekla, i&nbsp;když podle šeptání posledních trosek rozumu to nemohlo být jiné než zhoubné.</p>

    <p class="e-bookprozatext">„Je to jednoduché,“ pravila. „Vy přece víte, kdo já jsem.“ Chytila hádka za uchem dvěma prsty a&nbsp;trošku mu urovnala hnízdo v&nbsp;bronzovém keři. Pak položila ruku na hladké vlahé svahy, takže druhý hádek nahlédl do napudrovaných stínů v&nbsp;údolí. Pochopil jsem definitivně, kdo je, polkl jsem. Jedna parafinová svíčka zaprskala, sjela po ní průhledná slza a&nbsp;zazelenala se, protože přilákala zrak čarodějky Weberové.</p>

    <p class="e-bookprozatext">„Já vim, slečno Weberová“</p>

    <p class="e-bookprozatext">„Karlo-Marie,“ řekla</p>

    <p class="e-bookprozatext">„Já vim, Karlo-Marie.“</p>

    <p class="e-bookprozatext">„Moje láska není,“ nahou rukou provedla ve vzduchu několik čarodějnických znamení, „– není láska… duše. <span class="e-booktirazacitacetextkurzivachar">Ich hab Verbindung mit den dunkleren Elementen</span><a class="pcalibre pcalibre1" href="../Text/prima_sezona_19.html#_ftn32" id="_ftnref32" title=""><span class="msofootnotereference"><i class="calibre12"><span class="calibre11"><span class="msofootnotereference"><span class="calibre22">[32]</span></span></span></i></span></a>… a&nbsp;ty jsou přirozenosti mnohem… pevnější.“ Nadýchla se, kopečky se nadzdvihly, róba po nich sklouzla trochu níž. „Dosud jste jich neokusil,“ řekla.</p>

    <p class="e-bookprozatext">Najednou jsem měl pocit, že jsem se proměnil v&nbsp;sopku. Láva se ve mně rozpínala strašlivým tektonickým tlakem.</p>

    <p class="e-bookprozatext">„Karlo-Marie!“ zachraptěl jsem. „Dovolíte, abych okusil?“</p>

    <p class="e-bookprozatext">„Ale musíte znova přísahat!“</p>

    <p class="e-bookprozatext">„Na co chcete, Karlo-Marie!“</p>

    <p class="e-bookprozatext">„Kromě těch dvaceti dívek, na které jste myslel, když jsem se vás na ně zeptala,“ říkala pomalu, s&nbsp;velikou vážností, „kromě nich jste letos v&nbsp;měsíci máji, od té chvíle, co jste se setkal se mnou, nepomyslel na žádnou jinou?“</p>

    <p class="e-bookprozatext">„Přísahám! Na žádnou! Ani na nic na žádné jiné! Jenom na vás a&nbsp;na všechno na vás, Karlo-Marie!“</p>

    <p class="e-bookprozatext">„Ani jste žádné neříkal věci, které jste říkal mně?“</p>

    <p class="e-bookprozatext">„To už vůbec ne! Jak můžete…! Jak bych moh…!“</p>

    <p class="e-bookprozatext">„Žádnou jste nepolíbil? Nebo jinak se žádné nedotkl?“</p>

    <p class="e-bookprozatext">„Karlo-Marie!“ zaúpěl jsem. „Dotkl jsem se jenom vás. O&nbsp;žádnou jinou jsem ani myšlenkou nezavadil! A&nbsp;jenom a&nbsp;jedině vás sem políbil!“</p>

    <p class="e-bookprozatext"><span class="calibre14">„Hm,“ řekla. „Jestli to všechno je pravda…“ Oběma rukama poopravila</span> <span class="calibre17">kompozici z&nbsp;bronzu, a&nbsp;jak k&nbsp;ní ruce zvedla, zdvihly se i&nbsp;kopečky, látka zavěšená na jejich vrcholcích se napnula, vulkán ve mně temně zahučel. „Jestli to všechno je pravda,“ pravila Karla-Marie Weberová, „můžete…“</span></p>

    <p class="e-bookprozatext">„Můžu?“ zachroptěl jsem, úplně jako sopka plná lávy a&nbsp;síry. „Vás políbit…?“</p>

    <p class="e-bookprozatext">Spustila ruce a&nbsp;seděla na gauči rovně jako svíce, bez hnutí, jakoby vytesaná z&nbsp;mramoru ohřátého na slunci. Nehnula se, jenom pomalu sklopila víčka s&nbsp;pěticentimetrovýma řasama, až jima zakryla ty egyptské bůžky, a&nbsp;seshora je měla natřené na zeleno.</p>

    <p class="e-bookprozatext">Přiblížil jsem se k&nbsp;ní, ovanula mě vůně pomerančů, nějakého zakázaného ovoce z&nbsp;pekelného ráje, vůně vídeňského pudru, toho vlhkého emailu snad z&nbsp;Paříže, z&nbsp;předválečných zásob, dotkl jsem se vonících rtů, a&nbsp;vtom řekla:</p>

    <p class="e-bookprozatext">„Ale ne na&nbsp;–“</p>

    <p class="e-bookprozatext">Nedořekla, protože jsem takový rozkaz nemohl vyplnit a&nbsp;vší silou jsem se jí přisál na tu nabarvenou pusu a&nbsp;objal jsem ji kolem nahých ramen, vulkán ve mně se počal chystat k&nbsp;výbuchu, svíčky se zatřepetaly, ale najednou mi divně zvadla v&nbsp;náručí, pusa vůbec nezareagovala, zapátral jsem v&nbsp;ní jazykem, dotkl jsem se jejího, ležel bezvládně v&nbsp;puse chutnající po mentolu a&nbsp;po malinách.</p>

    <p class="e-bookprozatext">Přestal jsem ji líbat. Bronzová konstrukce se svezla ke straně, dlouhé nahé ruce blimbaly bezvládně z&nbsp;mého náručí. Kopečky se nedmuly.</p>

    <p class="e-bookprozatext">Popadla mě hrůza. Položil jsem ji na gauč, přiblížil jsem nasliněný prst k&nbsp;její pootevřené puse, ale necítil jsem studění dechu. Ve zmatku jsem jí sáhl na zápěstí, jenže jsem nevěděl, kde mají lidé tepnu, jestli nalevo nebo napravo, a&nbsp;stejně jsem nenahmatal nic, hrůza mnou zalomcovala. Ne na ústa… To bych umřela… Řekla, že by umřela… Proboha, snad neumřela?</p>

    <p class="e-bookprozatext">Znova jsem ji popadl za zápěstí, ale nic, ani slabounké ťuknutí žilky. Třeba neumím nahmátnout tep, napadlo mě. Ale třeba taky umím a&nbsp;–</p>

    <p class="e-bookprozatext">Vtom zhasly ty dvě intimní lampy v&nbsp;rozích pokoje. Zavládla skoro tma. Stearinové svíčky už jenom doutnaly.</p>

    <p class="e-bookprozatext"><span class="calibre17">Rozhlédl jsem se a&nbsp;lekl jsem se tak, že jsem pustil ruku Karly-Marie a&nbsp;ruka bezvládně spadla z&nbsp;gauče a&nbsp;cinkla hádkem o&nbsp;podlahu. Dole z&nbsp;haly svítilo slabé světlo otevřenými dveřmi. Vytvářely světlý rámec a&nbsp;v&nbsp;tom rámci stála postava, na sobě průsvitné roucho, takže bylo úplně jasné, že je to nějaká holka a&nbsp;že toho, kromě toho roucha, na sobě moc nemá.</span></p>

    <p class="e-bookprozatext">Popadl jsem parafinovou svíčku v&nbsp;mosazném svícnu, umírající světlo trošku ozářilo zjevení.</p>

    <p class="e-bookprozatext">Proboha!</p>

    <p class="e-bookprozatext">Byla to Karla-Marie, ve tváři bílá, jako kdyby ji natřeli křídou, bronzové vlasy rozpuštěné, a&nbsp;jak jsem si na ni posvítil, vyšlehly jí z&nbsp;očí dvě hluboce zelená, baziliščí světla a&nbsp;ona pravila:</p>

    <p class="e-bookprozatext">„Zavraždil jsi mě! Říkala jsem ti, že mě nesmíš líbat na ústa!“</p>

    <p class="e-bookprozatext">V&nbsp;šíleném zmatku jsem se otočil. Karla-Marie ležela mrtvá na gauči, kopečky se nenadzdvihovaly, ruka spočívala kotníčky prstů na koberci, bronzová kompozice skoro neporušená, ale hádek se poněkud povyplazil z&nbsp;hnízda, ležel nyní do půl těla na černém gauči a&nbsp;očima si vyměňoval zelené signály s&nbsp;duchem Karly-Marie ve dveřích.</p>

    <p class="e-bookprozatext">Zaječel jsem nebo co, pohlédl jsem na strop. Co nevidět musel puknout a&nbsp;tou puklinou se na mě vyřítí&nbsp;– a&nbsp;mrští se mnou tím zase zavřeným stropem, takže ze mě zbude jenom krvavý flek… opět mi uniklo tetelivé zaskučení a&nbsp;duch Karly-Marie řekl:</p>

    <p class="e-bookprozatext">„A&nbsp;navíc jsi podle, hnusně a&nbsp;strašlivě lhal!“</p>

    <p class="e-bookprozatext">„N&nbsp;– ne&nbsp;– nelhal!“ pokusil jsem se o&nbsp;obranu, jenomže proti temným silám je to houby platné.</p>

    <p class="e-bookprozatext">„Miluješ prý jenom mě!“ pravil duch opovržlivě. „Dokonce jsi mi na to napsal stvrzenku!“</p>

    <p class="e-bookprozatext">Duch napřáhl ruku a&nbsp;měl v&nbsp;ní papírek.</p>

    <p class="e-bookprozatext">„Přečti to!“</p>

    <p class="e-bookprozatext">Rozbalil jsem papírek, ruka se mi třásla, na něm v&nbsp;třaslavém světle stearinky rezavý nápis mezi zelenými flíčky… po žabincích… trochu rozpitý, ale pořád se dal číst.</p>

    <p class="e-bookprozatext">„Miluji,“ zalykal jsem se, „a letos v&nbsp;máji budu milovat pouze slečnu Marii-Karlu Weberovou.“</p>

    <p class="e-bookprozatext">„Ha!“ řekl duch vítězně. Z&nbsp;křídové tváře mu žhnuly oči jako zelené střepy flašek v&nbsp;těch lampách, které prodával pan Neděla, zelené střepy zasazené do bílého plechu, vevnitř žárovka&nbsp;–</p>

    <p class="e-bookprozatext">„Ale&nbsp;– ale&nbsp;– slečno Weberová,“ zakoktal jsem, „dyť tuhle stvrzenku ste&nbsp;– ztratila v&nbsp;rybníčku!“</p>

    <p class="e-bookprozatext">„Když jsem ještě žila,“ řekl duch. „Teď můžu mít všechno. I&nbsp;ztracené věci.“</p>

    <p class="e-bookprozatext">„Nojo,“ řekl jsem, kolena se mi rozklepala, zavrávoral jsem. Duch pravil:</p>

    <p class="e-bookprozatext">„Napij se!“</p>

    <p class="e-bookprozatext"><span class="calibre20">Nahmátl jsem láhev. Zhluboka jsem se napil čarodějnického lektvaru, duch se zavlnil, oči pořád nadpřirozeně svítily. Karla-Marie, koukl jsem na ni po očku, ležela na gauči mrtvá.</span></p>

    <p class="e-bookprozatext">„Vyndej tu druhou stvrzenku a&nbsp;přečti ji taky!“ slyšel jsem ducha. Pohlédl jsem na mrtvou Karlu-Marii. Kotníčky prstů na koberci, kopečky se nehýbaly.</p>

    <p class="e-bookprozatext">„Kde –“ zase mnou zalomcovala hrůza, „– kde to je?“</p>

    <p class="e-bookprozatext">„Nedělej, že nevíš, kde to je!“ řekl duch. „Nosila jsem to na srdci, protože jsem tě milovala a&nbsp;věřila jsem ti. Dělej!“</p>

    <p class="e-bookprozatext">Temná síla mě přistrčila k&nbsp;mrtvole. Vztáhl jsem ruku směrem k&nbsp;úpatím, nad údolím jsem se zastavil, zaváhal, úplně omráčený děsem.</p>

    <p class="e-bookprozatext">„Bude to?“ zeptal se duch.</p>

    <p class="e-bookprozatext">A&nbsp;tak jsem třaslavými prsty zalovil v&nbsp;té úžlabině. Byla měkká, pružná a&nbsp;dosud teplá, nějak moc, zdálo se mi, na dívku už aspoň deset minut mrtvou, poddávala se pružně mým hledajícím prstům, hledal jsem a&nbsp;hledal&nbsp;–</p>

    <p class="e-bookprozatext">„Tobě to trvá!“ pravil duch. „Hledej stvrzenku a&nbsp;nic jiného.“</p>

    <p class="e-bookprozatext">Ostrá hranka papíru se dotkla mého prstu, maličký svitek. Vytáhl jsem jej, skoro s&nbsp;lítostí. Duch nařídil:</p>

    <p class="e-bookprozatext">„Tak čti!“</p>

    <p class="e-bookprozatext">„Miluji a&nbsp;letos v&nbsp;máji budu milovat pouze slečnu Karlu-Marii Weberovou.“</p>

    <p class="e-bookprozatext">Zvedl jsem zrak k&nbsp;duchovi, k&nbsp;jeho čarodějnickým očím jak zelené flašky. Z&nbsp;gauče se ozvalo zasténání. Duch zvedl ruku. Zaječel jsem.</p>

    <p class="e-bookprozatext">Do tváře mě udeřilo oslnivé světlo. Někdo rozsvítil křišťálový lustr pana dirigenta Obdržálka. Zavřel jsem oslněné oči, otevřel jsem je. Přede mnou stála Karla-Marie v&nbsp;dlouhé černé róbě a&nbsp;pekelně se řehtala. A&nbsp;vedle ní ještě jedna Karla-Marie v&nbsp;průsvitné bílé noční košili a&nbsp;řehtala se úplně stejně, tvář měla natřenou bělkou. První Karla-Marie vzala tu druhou kolem pasu, obě se řehtaly a&nbsp;měly z&nbsp;toho strašnou bžundu.</p>

    <p class="e-bookprozatext">„Jste lhář a&nbsp;lhář a&nbsp;lhář!“ zpívaly rozkošné dueto.</p>

    <p class="e-bookhvezdickystred">*&nbsp;*&nbsp;*</p>

    <p class="e-booktirazacitacetext">Zvedl jsem ruce k&nbsp;protestu a&nbsp;uvědomil jsem si, že v&nbsp;každé držím jeden papírek. Světlo lustru zrušilo veškeré čarodějnictví, zůstaly jen ty dvě pekelně krásné holky, úplně stejné. V&nbsp;rozpacích jsem pohlédl na své papírky, Karla-Marie v&nbsp;róbě mi vyškubla ten z&nbsp;levé ruky a&nbsp;hned nato Karla-Marie v&nbsp;noční košili ten z&nbsp;pravé.</p>

    <p class="e-bookprozatext">„Miluju a&nbsp;letos v&nbsp;máji budu milovat pouze,“ předčítala s&nbsp;posměšným patosem, „slečnu Karlu-Marii Weberovou,“ a&nbsp;udělala pukrle. Hned nato navázala Karla-Marie v&nbsp;róbě, jenže měla co dělat, aby se nezakuckala smíchy:</p>

    <p class="e-bookprozatext">„Miluju a&nbsp;letos v&nbsp;máji budu milovat pouze,“ pukrle, a: „slečnu Marii–Karlu Weberovou.“ Koukla po mně posměváčkovýma očima a&nbsp;slaďounce řekla:</p>

    <p class="e-bookprozatext">„Marie-Karla Weberová.“</p>

    <p class="e-bookprozatext">Po ní hned holka v&nbsp;noční košili: pukrle, a:</p>

    <p class="e-bookprozatext">„Karla-Marie Weberová.“</p>

    <p class="e-bookprozatext">A&nbsp;zase se obě rozřehtaly na celé kolo.</p>

    <p class="e-bookprozatext">„To není fair!“ zvolal jsem. „To je podvod, todle! Jak sem to moh vědět?“</p>

    <p class="e-bookprozatext">Holky na sebe koukly, pak na mě a&nbsp;posměváčkovsky zarecitovaly unisono:</p>

    <p class="e-bookprozatext">„Milujete nás a&nbsp;pouze nás, pane Daniel?“</p>

    <p class="e-bookprozatext">Rozřehtaly se tak, že jsem se musel přidat, i&nbsp;když jsem vztekem skřípal zuby.</p>

    <p class="e-bookprozatext">Holky Weberovic si tedy asi v&nbsp;životě užily legrace.</p>

    <p class="e-bookhvezdickystred">*&nbsp;*&nbsp;*</p>

    <p class="e-booktirazacitacetext">Ale když jsem pak, napojen anýzovým likérem a&nbsp;obohacen o&nbsp;vědomosti týkající se různých zábavných možností v&nbsp;životě dvojčat, o&nbsp;nichž mě poučily, šel přes zámecký kopec domů, napadlo mi, že nakonec to jednou třeba nebude taková legrace. Byly to docela hodné holky, to mi bylo jasné, protože ta poslední hodina s&nbsp;nima, kdy jsme společně vyzunkli ten anýzový likér, byla fajn; docela prima družná zábava to byla s&nbsp;těmi krásnými broučky. Ale co když to jednou někdo bude chtít zkusit doopravdy, myslím s&nbsp;láskou, a&nbsp;je to taky chytne, co potom budou dělat? Když ten někdo bude jen jeden, a&nbsp;ony budou dvě? Je možné milovat dvě holky najednou? Asi je, dokazoval jsem to svou praxí ohledně simultánní lásky k&nbsp;Ireně a&nbsp;k&nbsp;Marii. Jenže ty byly každá úplně jiná. Je možné milovat dvě úplně stejné holky najednou?</p>

    <p class="e-bookprozatext">Šel jsem po strmé cestičce z&nbsp;kopce mezi šeříkovými keři k&nbsp;náměstí, nad sebou měsíc, pořád perleťový. Odněkud, asi z&nbsp;Velkého kola, kde stálo několik laviček, zazněl flexaton… <span class="e-booktirazacitacetextkurzivachar">when you walk down the avenue</span>… zarazil jsem se, vrátil jsem se kousek zpátky a&nbsp;vydal se úzkou pěšinou za tím zvukem… <span class="e-booktirazacitacetextkurzivachar">I just can’t believe it’s you</span>… vyhlédl jsem z&nbsp;křoví, pode mnou na kulatém plácku, zavěšeném v&nbsp;šeříkách nad městem, seděl <span class="e-booktirazacitacetextkurzivachar">der Rattenfänger</span> <span class="e-booktirazacitacetextkurzivachar">von Kostelec</span> a&nbsp;třepetal malým stříbrným měsícem, kolem kluci z&nbsp;kapely, Brynych tiše bubnoval na krabici od bot. Zbrusu nové boty se zvednutýma špičkama, vytažené z&nbsp;té krabice, leskly se v&nbsp;měsíčním svědě na lavičce vedle něho… <span class="e-booktirazacitacetextkurzivachar">hey-doo-dey! hay-doo-da</span>… na té desce, z&nbsp;které jsme ten flák setřeli, jsme dobře nerozuměli slovům, a&nbsp;kluci, jak seděli a&nbsp;poslouchali Benna krysaře v&nbsp;té krásné noci v&nbsp;krásném městě Kostelci, dýchli veliký, sametový, sordinovaný akord a&nbsp;flexaton toužebně zvolal do krásné noci mládí… <span class="e-booktirazacitacetextkurzivachar">where is the bird of Paradise?</span>… brumendem převzali kluci měkký, něžný chorus, jako hučení lesa… <span class="e-booktirazacitacetextkurzivachar">hey-doo-dey</span>… <span class="e-booktirazacitacetextkurzivachar">hay-doo-da</span>… otočil jsem se a&nbsp;šel jsem k&nbsp;městu dolů… <span class="e-booktirazacitacetextkurzivachar">where is the bird of Paradise</span>…<span class="e-booktirazacitacetextkurzivachar">?</span> dolů, dolů, k&nbsp;půlnočnímu krásnému, smutnému městu Kostelci…</p>

    <p class="e-bookhvezdickystred">*&nbsp;*&nbsp;*</p>

    <p class="e-booktirazacitacetext">A&nbsp;byl jsem smutný, druhý den, když anýzovka vyprchala, už od rána. Nebraly mě vážně, holky Weberovic. Chytře si to vymyslely a&nbsp;plán přizpůsobovaly, jak se situace měnila. Když jsem se třeba splet, jak jsem myslel na Marii Dreslerovou, a&nbsp;do stvrzenky jsem napsal Marie-Karla. Hned přizpůsobily své scenario, ty dvě čarodějky. Jak zmizel ten cucflek, jak se vystřídaly v&nbsp;bažantnici, a&nbsp;na záchodě v&nbsp;hospodě <span class="e-booktirazacitacetextkurzivachar">U hřiba</span>. A&nbsp;jak měly načasované ty kouzelnické přelety od Obdržálků do Port Arthuru, z&nbsp;kuchyně do okna. Jedině se nestačily vždycky přesně domluvit, co jsem si s&nbsp;kterou říkal. Ale byl jsem z&nbsp;nich příliš zblbý, abych něco poznal. Abych nebyl. Holky Weberovic. S&nbsp;<span class="e-booktirazacitacetextkurzivachar">vatim</span> ve štráfkoloně; Bůhví, jestli je ta legrace nepřejde dřív, než si myslí. Strašně krásné slečny Weberovic, a&nbsp;mě nebraly vážně.</p>

    <p class="e-bookprozatext">Nikdo mě nebral vážně, nikdo v&nbsp;celém Kostelci. Bylo mě sebe samého velice líto. Vyhlédl jsem z&nbsp;okna, májové počasí se pokazilo, nad městem visela černava a&nbsp;pod ní šedivé cáry. Les ztemněl, táhl se až dolů k&nbsp;řece, ve stráni z&nbsp;něho vykukovaly vily, červená střecha vily Marie Dreslerové, a&nbsp;dole, u&nbsp;pivovaru, činžáky, kde bydlela Irena. Stejně, řekl jsem si, stejně nakonec miluju Irenu. Nebo možná Marii. Ale taky mě neberou vážně.</p>

    <p class="e-bookprozatext">Nebo berou?</p>

    <p class="e-bookprozatext">Bylo odpoledne, kávová čtvrtá hodina. Šel jsem do předsíně, zvedl jsem telefon a&nbsp;vytočil jsem číslo pana rady. Vzala to Alena:</p>

    <p class="e-bookprozatext">„Ahoj. Chceš Irenu, žejo?“</p>

    <p class="e-bookprozatext">„Nojo.“</p>

    <p class="e-bookprozatext">Chvíli ticho, pak veselý Irenin hlas:</p>

    <p class="e-bookprozatext">„Haló?“</p>

    <p class="e-bookprozatext">„To sem já.“</p>

    <p class="e-bookprozatext">„Danny?“</p>

    <p class="e-bookprozatext">„Jo. Ireno&nbsp;– moh bych tě vidět?“</p>

    <p class="e-bookprozatext">„Teď?“</p>

    <p class="e-bookprozatext">„Jo. Hned. Moc děsně bych tě potřeboval vidět!“</p>

    <p class="e-bookprozatext">„Nic víc?“</p>

    <p class="e-bookprozatext">„Nic!“</p>

    <p class="e-bookprozatext">„Fakt?“</p>

    <p class="e-bookprozatext">„Fakt.“</p>

    <p class="e-bookprozatext">„Tak můžeš přijít, Danny. Ale sme tu celá parta.“</p>

    <p class="e-bookprozatext">„Celá parta,“ pravil jsem zklamaně.</p>

    <p class="e-bookprozatext">„Ale jenom naše Alena a&nbsp;ňáký její kamarádky. Samý holky.“</p>

    <p class="e-bookprozatext">„Ale já bych chtěl vidět jen tebe. Na holky kašlu.“</p>

    <p class="e-bookprozatext">„To je zajímavá změna,“ řekla Irena. „Tak přiď a&nbsp;ňák se uvidí. Třeba je vodsud ňák dostanu, než přídeš.“</p>

    <p class="e-bookprozatext">Tak jsem šel.</p>

    <p class="e-bookhvezdickystred">*&nbsp;*&nbsp;*</p>

    <p class="e-booktirazacitacetext">Táhl jsem se po Jiráskově třídě, kolem hotelu Granada, přes koleje a&nbsp;k&nbsp;Ireninu domu. Černava na nebi byla skoro nadpřirozená, jako kdyby nebe hrozilo krásnému městu Kostelci za všechny jeho hříchy. Vyběhl jsem po schodech ke dveřím bytu pana rady a&nbsp;zazvonil jsem. Otevřela Alena.</p>

    <p class="e-bookprozatext">Když mě uviděla, vyprskla a&nbsp;zakryla si dlaní ústa.</p>

    <p class="e-bookprozatext">Honem jsem se podíval, jestli nemám otevřený poklopec nebo jestli mi neleze košile z&nbsp;kalhot nebo něco, ale ne.</p>

    <p class="e-bookprozatext">„To je ňáký srandy!“ řekl jsem. „Co je?“</p>

    <p class="e-bookprozatext">„Nic.“</p>

    <p class="e-bookprozatext">„Co je ti k&nbsp;smíchu, miláčku?“</p>

    <p class="e-bookprozatext">„Nic, Danny!“ řekla Alena, vyprskla nebo co a&nbsp;utekla do kuchyně.</p>

    <p class="e-bookprozatext">„Danny?“ ozval se z&nbsp;pokoje Irenin hlas.</p>

    <p class="e-bookprozatext">„Jo.“</p>

    <p class="e-bookprozatext">„Poď dál. Holky už vodešly.“</p>

    <p class="e-bookprozatext">Celý byt se najednou rozsvítil, i&nbsp;když za oknem v&nbsp;pracovně pana rady, kde byty otevřené dveře, sestoupilo břicho té černavy až skoro ke korunám lesa a&nbsp;z&nbsp;něho se na les začaly snášet bělošedivé závoje, jak tam asi začalo pršet. Křepče jsem vykročil k&nbsp;Ireninu pokojíčku, na tváři jsem si udělal nadšený úsměv.</p>

    <p class="e-bookprozatext">Zvadnul mi na prahu.</p>

    <p class="e-bookprozatext">V&nbsp;pokoji stála Irena a&nbsp;na gauči, co jsem jí na něm v&nbsp;zimě udělal ten cucflek, seděly holky Weberovic a&nbsp;jedna, nevěděl jsem která, měla na dlouhém krčku dosud vyblédající cucflek, co jsem jí ho tam udělal přede dvěma dny u&nbsp;rybníčka.</p>

    <p class="e-bookprozatext">„Akorát tu zůstaly moje sestřenky. Jinak holky vodešly,“ pravila Irena, a&nbsp;pak sladce: „Seznamte se&nbsp;– jo vlastně vy se nemusíte seznamovat. Sestřenky mi vypravovaly, jak sis je splet.“</p>

    <p class="e-bookprozatext">Tak sestřenky vypravovaly. Jak jsem si splet tu s&nbsp;cucflekem s&nbsp;tou bez cucfleku, poněvadž mi namluvily, že vládnou zázračnou silou odcucflekovávání krčků. A&nbsp;copak ještě vypravovaly? Pěkný sestřenky, Ireno. Ale tohle jsem já. To je tak všechno, co mi Pán Bůh dovolí. Pár cucfleků na krčkách kosteleckých holek, a&nbsp;když jsem obzvlášť hodný a&nbsp;pálím svíčky jak uhlíř, možná i&nbsp;lineckých.</p>

    <p class="e-bookprozatext">„Tak já zas du, Ireno.“ řekl jsem. „Sbohem, slečny Weberové!“</p>

    <p class="e-bookprozatext">A&nbsp;šel jsem.</p>

    <p class="e-bookprozatext">Když jsem se octl před domem, začalo pršet. Bylo mi to jedno. Bylo mi smutno, a&nbsp;jak začaly krápat ty kapky z&nbsp;té černavé oblohy, bylo mi najednou docela hezky smutno. V&nbsp;Mánesovic vile bylo Bennovo okno otevřené, déšť se rozšuměl a&nbsp;v&nbsp;něm, najednou, zase flexaton… snad se mi to zdálo… <span class="e-booktirazacitacetextkurzivachar">hey-doo-dy, hay-doo-da</span>… zpíval kostelecký Rattenfänger, ten tlustý krysař mládí, a&nbsp;my tomu textu nerozuměli, tak jsme si ho vymýšleli, aby dával nějaký smysl… <span class="e-booktirazacitacetextkurzivachar">where is the bird of Paradise</span>…<span class="e-booktirazacitacetextkurzivachar">?</span> Pohlédl jsem nahoru, k&nbsp;oknům Mariiny tetičky, a&nbsp;opravdu, vykláněla se z&nbsp;něj Marie a&nbsp;vytřepávala žlutou deku. Tetička byla asi nemocná a&nbsp;dobrá katolička Marie konala skutky… <span class="e-booktirazacitacetextkurzivachar">it all seems wrong somehow</span>… zpíval Bennův flexaton, zahnul jsem pod jeho oknem k&nbsp;řece a&nbsp;táhnul jsem v&nbsp;dešti podle ní, veliké kapky dělaly na hladině veliká kola, kola se srážela s&nbsp;jinými koly, déšť šuměl a&nbsp;ochlazoval mě, ochlazoval… nízko nad lesem šedivé mraky… <span class="e-booktirazacitacetextkurzivachar">cause you’re nobody’s sweetheart now</span>…</p>
  </div>
</body>
</html>