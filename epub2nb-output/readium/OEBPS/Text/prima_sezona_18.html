<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <meta content="Microsoft Word 14 (filtered)" name="Generator"/>

  <title>Prima sezóna</title>
  <link href="../Styles/stylesheet.css" rel="stylesheet" type="text/css"/>
  <link href="../Styles/page_styles.css" rel="stylesheet" type="text/css"/>
</head>

<body>
  <div class="wordsection17">
    <p class="e-booktirazacitacetext">&nbsp;</p>

    <p class="e-booktirazacitacetext">&nbsp;</p>

    <p class="e-booktirazacitacetext">&nbsp;</p>

    <p class="e-booktirazacitacetext">&nbsp;</p>

    <p class="e-booktirazacitacetext">&nbsp;</p>

    <p class="e-booktirazacitacetext">&nbsp;</p>

    <p class="e-booktirazacitacetext">&nbsp;</p>

    <p class="e-booktirazacitacetext">Byl to konec. Aspoň pro zbytek léta. Pan rada poslal své neposlušné dcery na statek pana hraběte Czernína, kde byl jeho bratr hospodářským správcem. Manželka toho bratra přispívala články do <span class="e-booktirazacitacetextkurzivachar">Mariánských jisker</span>. Holky byly tedy v&nbsp;naprostém bezpečí, aspoň pan rada si to myslel. Koncem srpna se ovšem Zdeněk najednou z&nbsp;Kostelce vypařil; dostal v&nbsp;Metále deset dní dovolenou, ovšem já nebyl mezi těmi, co věřili tomu, co rozhlásil: že jede ke své opět jednou churavé matce do Prahy. Asi v&nbsp;půli srpna mně trochu svitla naděje, protože jsem náhodou jel vlakem z&nbsp;Rounova v&nbsp;prázdném kupé s&nbsp;Marií Dreslerovou a&nbsp;vypadalo to, že na to divadýlko, co ho v&nbsp;zimě telefonicky ohlásila panu radovi, už zapomněla. Jenže když jsem k&nbsp;nim druhý den volal, řekl mi její brácha, že odjela na žně k&nbsp;babičce. Všechny ty holky byly nějaké spjaté s&nbsp;rodnou hroudou. Ale moc jsem se tím nemohl zabývat, neboť poslední týden v&nbsp;srpnu se konaly reparáty. Brynych dělal z&nbsp;latiny a&nbsp;neprospěl. Já se už taky loučil s&nbsp;oktávou, jenže ten den, co jsem byl na řadě, dostal pan profesor Bivoj koliku z&nbsp;přejedení angreštem a&nbsp;u&nbsp;reparátů ho zastupoval pan profesor Stařec. Ten mi dal příklad, který potom málem nevypočítal, ale nakonec ho vypočítal a&nbsp;já jsem prospěl. Alena taky svůj repec udělala, taky tím samým způsobem. Možnost ke konverzaci s&nbsp;ní mi to však neposkytlo. Na reparát ji přivedl pan rada, a&nbsp;když jí pan profesor Stařec dal dobrou, zase ji odvedl a&nbsp;druhý den ji poslal studovat sextu na dívčí reálné gymnázium Elišky Krásnohorské do Prahy, kde měl sestru profesorkou. Pocházel z&nbsp;rozvětvené rodiny a&nbsp;Alenu v&nbsp;Praze ubytoval u&nbsp;té sestry. Měla dva syny, oba bohoslovce. Katolické.</p>

    <p class="e-bookprozatext">Ten týden, co zas začla škola, sehnal Fonda kšeft v&nbsp;Beránku a&nbsp;jeho otec nám na to opatřil povolení od pana ředitele Junáka. Každou sobotu jsme tam měli hrát k&nbsp;poslechu. Tancovat už se nesmělo, kvůli smutku za padlé říšské vojáky. My ovšem k&nbsp;tanci hráli taky. Vždycky v&nbsp;neděli odpoledne v&nbsp;Provodově, asi tak pět kilometrů nahoře v&nbsp;horách, kam říšskoněmecká moc poměrně nesahala.</p>

    <p class="e-bookhvezdickystred">*&nbsp;*&nbsp;*</p>

    <p class="e-booktirazacitacetext">A&nbsp;tak jsme swingovali <span class="e-booktirazacitacetextkurzivachar">Chinatown</span> a&nbsp;vprostřed <span class="e-booktirazacitacetextkurzivachar">Chinatownu</span> se v&nbsp;Beranu objevila Irena. Udělal jsem veliký kiks a&nbsp;nemoh jsem se chytit. Lexa vedle mě řekl tiše „Ty vole!“ a&nbsp;v&nbsp;půlce chorusu vyjel najednou Benno do nenaaranžovaného sóla a&nbsp;zachránil situaci.</p>

    <p class="e-bookprozatext">Ani jsem nevěděl, že jsme skončili. Irena mě fascinovala, protože Alena mi sešla z&nbsp;očí a&nbsp;v&nbsp;mysli jsem ji nikdy moc neměl, kromě těch asi tří dnů koncem července. V&nbsp;mysli jsem měl Irenu. Málo platné, přesto, jak se mnou vorala, přesto, co jsem se o&nbsp;ní dozvěděl, přesto, co jsem teď před sebou viděl. Měl jsem ji v&nbsp;srdci nebo kde. Irenu. Seděla u&nbsp;stolu s&nbsp;Frantou Kočandrlem, který tedy správně měl sedět s&nbsp;Marií Dreslerovou, jenže Marie nebyla v&nbsp;dohledu. Tak jsem si domyslel, co se asi stalo. Byla to potvora. Na Zdeňka se, celkem právem, vykašlala, ale mně ne aby odpustila ten výron v&nbsp;kotníku, který se asi tak za týden stejně bezvadně zahojil, nebo když už, tak aby se utěšila s&nbsp;nějakým, který s&nbsp;žádnou nechodil. Ne. To musela chudince Marii Dreslerové přebrat Kočandrleho.</p>

    <p class="e-bookprozatext">Pak jsme hráli <span class="e-booktirazacitacetextkurzivachar">Down By The Old Mill Stream</span> a&nbsp;já se vprostřed sóla zase ztratil, takže když jsme skončili, pravil Benno:</p>

    <p class="e-bookprozatext">„Pánové, dáme si jauzupauzu, než se Smiřickej zpamatuje z&nbsp;toho, že se dostavila káča radovic.“</p>

    <p class="e-bookprozatext">Fonda to ohlásil do mikrofonu, tedy jinými slovy, a&nbsp;Kočandrle odešel na záchod.</p>

    <p class="e-bookprozatext">Byl jsem u&nbsp;Ireny jak namydlený blesk.</p>

    <p class="e-bookprozatext">„Ahoj,“ řekla nevlídně.</p>

    <p class="e-bookprozatext">Šel jsem rovnou na věc:</p>

    <p class="e-bookprozatext">„Ireno, ty teď chodíš s&nbsp;Kočandrlem?“</p>

    <p class="e-bookprozatext">„Můžu, ne?“</p>

    <p class="e-bookprozatext">„Ale neni to vod tebe hezký. Kočandrle přece chodí s&nbsp;Máňou Dreslerovou.“</p>

    <p class="e-bookprozatext">„Už asi ne.“</p>

    <p class="e-bookprozatext">„To vidim. A&nbsp;na mě máš pořád vztek?“</p>

    <p class="e-bookprozatext">„Prosim tě! Ty mi nechoď na voči!“</p>

    <p class="e-bookprozatext">„Tak buď logická, Ireno, prosim tě! Já ti chtěl pomoct. Přece si nemyslíš, že sem tě z&nbsp;tý skály pustil naschvál!“</p>

    <p class="e-bookprozatext">„Já nemluvim vo žádný skále.“</p>

    <p class="e-bookprozatext">„Tak vo čom mluvíš?“</p>

    <p class="e-bookprozatext">Upřela na mě opravdu nevlídný zrak.</p>

    <p class="e-bookprozatext">„Heleď. Helenku Teichmanovou, Jarmilu Dovolilovou, Láďu Hornychovou a&nbsp;tak dál, já mám na ten zástup špatnou paměť, ty bych ti vodpustila. Holky Weberovic taky, ačkoliv to sou vzdálený sestřenice. Ale přísahat lásku mně, a&nbsp;pak se pokoušet zkazit mojí vlastní ségru, to teda&nbsp;– všechno má svý meze, víš, Daníčku?“</p>

    <p class="e-bookprozatext">Víš Daníčku, víš Daníčku! Ale skoro mi to najednou přišlo líto. Myslel jsem, že Alena je formát. A&nbsp;ona ne.</p>

    <p class="e-bookprozatext">„Tak Alena si to nenechala pro sebe. Ale já ti to vysvětlím, Al-Ireno počal jsem klasickou introdukci k&nbsp;argumentaci, jejíž podstata mi v&nbsp;té chvíli byla ještě neznámá.</p>

    <p class="e-bookprozatext">„Seš dobrej! Alena! Ta se mi se svejma vochlama nesvěřuje!“</p>

    <p class="e-bookprozatext">To bylo Alenino slovo. Vlastně možná Irenino. Ty holky měly skoro všechno společné. Jedině že Aleně se blejskal nos a&nbsp;byla charakter, kdežto Ireně se blejskaly jen oči a&nbsp;byla potvora.</p>

    <p class="e-bookprozatext">„Tak kdo? Váš táta?“</p>

    <p class="e-bookprozatext">„Fibírovic Jirka, dyž to chceš vědět. Viděl vás z&nbsp;kuchyně. Taky viděl, jak náš táta vás sbalil právě včas, nežs jí moh zkazit.“</p>

    <p class="e-bookprozatext">Říkala to doopravdy jedovatě. Naštvalo mě to.</p>

    <p class="e-bookprozatext">„Jestlipak to váš táta včas zatrhne Kočandrlemu? Nebo už je pozdě?“</p>

    <p class="e-bookprozatext">Hned jsem se toho, co jsem řek, zalek, ale už to bylo venku.</p>

    <p class="e-bookprozatext">„Seš nechutnej!“ pravila Irena. „Di pryč! Už tě nikdy, nikdy, rozumíš, nikdy nechci vidět!“</p>

    <p class="e-bookprozatext">„Ireno, nezlob se! Já ti to –“</p>

    <p class="e-bookprozatext">Ale vtom se dostavil vychcaný Kočandrle a&nbsp;z&nbsp;toho, jak se Irena tvářila, pochopil podstatu problému a&nbsp;jako si mě změřil.</p>

    <p class="e-bookprozatext">„Šel bych hrát, ne? Vod čeho sme zacálovali?“</p>

    <p class="e-bookprozatext">Taky jsem si ho jako změřil a&nbsp;odešel jsem beze slova.</p>

    <p class="e-bookprozatext">Hráli jsme <span class="e-booktirazacitacetextkurzivachar">St. James Infirmary</span>. Tedy, Fonda to ohlásil jako <span class="e-booktirazacitacetextkurzivachar">Smutnou píseň</span> a&nbsp;německy pro pana Ceeha v&nbsp;rohu kafírny v&nbsp;uniformě flugabwehru jako <span class="e-booktirazacitacetextkurzivachar">Traurigere Lied</span>, protože málem lupnul z&nbsp;němčiny. Tam bylo velké tenorové sólo a&nbsp;zahrál jsem je tak, že i&nbsp;pan Ceeh přestal vykládat o&nbsp;nějakých svých hrdinských činech u&nbsp;hospodářské kontroly, a&nbsp;snad se dokonce i&nbsp;zaposlouchal. Aspoň to tak vypadalo.</p>

    <p class="e-bookhvezdickystred">*&nbsp;*&nbsp;*</p>

    <p class="e-booktirazacitacetext">Ve středu nato jsem šel pro minerálku do Bílovse a&nbsp;na lavičce na dolní cestě v&nbsp;Montaci jsem zastihl Přemu s&nbsp;Vahařem a&nbsp;Bendou a&nbsp;s&nbsp;Leopoldem Váňou. O&nbsp;něčem se hádali. Přised jsem k&nbsp;nim a&nbsp;Váňa zrovna říkal:</p>

    <p class="e-bookprozatext">„Jasně! Diktaturu proletariátu!“</p>

    <p class="e-bookprozatext">„My vo žádnou diktaturu dvakrát nestojíme,“ řekl Benda. „Jednu už máme teď.“</p>

    <p class="e-bookprozatext">Benda byl vůbec nejstrašlivější stydlín z&nbsp;celého Kostelce. V&nbsp;životě se neodvážil holku snad ani oslovit. Jednou jsme ho v&nbsp;lunaparku vyhecovali, že jednu přece jen oslovil, a&nbsp;zmoh se jedině na to, že se jí zeptal, kolik je hodin. Ona mu to řekla, tak jí poděkoval a&nbsp;nechal ji být, a&nbsp;to bylo všechno. To bylo asi všechno, co v&nbsp;životě namluvil s&nbsp;nějakou holkou, vyjma snad sestry.</p>

    <p class="e-bookprozatext">„Diktatura proletariátu je vlastně demokracie,“ pravil Leopold Váňa.</p>

    <p class="e-bookprozatext">„Blbče, jak může bejt diktatůra demogracie! To mi vysvětli!“ pravil Benda.</p>

    <p class="e-bookprozatext">„Je to demokracie ve vztahu k&nbsp;proletariátu. K&nbsp;dělníkům, jako seš ty!“</p>

    <p class="e-bookprozatext">„Já nejsem žádnej proletář,“ pravil Benda. „Já sem vyučenej strojní zámečník“</p>

    <p class="e-bookprozatext">„Patříš k&nbsp;dělnický třídě. A&nbsp;diktatura proletariátu je diktatura ve vztahu k&nbsp;buržoazii.“</p>

    <p class="e-bookprozatext">„No to seš zas ty, ne?“ pravil Přema.</p>

    <p class="e-bookprozatext">„Ale já sem pochopil historickou úlohu dělnický třídy,“ řekl Leopold Váňa. „Po válce nastolíme socialismus. Buržousti budou muset jít vod válu.“</p>

    <p class="e-bookprozatext">„Muj fotr je taky socialista,“ řekl Vahař. „Národní.“</p>

    <p class="e-bookprozatext">„Národní socialisti sou buržoazní socialisti,“ pravil Leopold Váňa „Ty objektivně pomáhaj udržovat panství buržoazie&nbsp;–“</p>

    <p class="e-bookprozatext">„Tak proč je skopčáci zavíraj?“ řekl Přema. „Povídals, že nacismus je nepokrytá diktatůra buržoazie. Lexovýho fotra zavřeli, a&nbsp;byl to národně socialistickej poslanec.“</p>

    <p class="e-bookprozatext">„Ponivač buržoazie je šovinistická, kdežto proletariát je internacionální.“</p>

    <p class="e-bookprozatext">„Počkej, blbče,“ pravil Přema „To jako že buržousti sou proti Němcům, dežto dělníci&nbsp;–“</p>

    <p class="e-bookprozatext">Leopold Váňa ho ale neposlouchal. Byl v&nbsp;ráži:</p>

    <p class="e-bookprozatext">„Ve svý většině česká buržoazie kolaboruje. Krky nastavuje dělnictvo&nbsp;–“</p>

    <p class="e-bookprozatext">„Jo?“ přerušil zas Benda jeho. „U&nbsp;nás ve fabrice dělníci spíš hamouněj.“</p>

    <p class="e-bookprozatext">„Taky je zavřenejch dost lepších lidí,“ řekl Vahař. „Profesoři, řezníci, sokolove. A&nbsp;židi, samozřejmě. Ty sou skoro samí buržousti.“</p>

    <p class="e-bookprozatext">„Ty doplácej na zvrhlost systému, který pomáhali vytvářet,“ pravil Leopold Váňa. „Ale po válce všichni pudou od válu. Ne židi, myslim. Všichni ty páni továrníci a&nbsp;hejtmanové a&nbsp;radove –“</p>

    <p class="e-bookprozatext">„Tak ahoj,“ řekl jsem. „Já musim pro vostrou vodu.“</p>

    <p class="e-bookprozatext">„Čkej, Danny, nechoď. To je zajímavý,“ řekl Přema.</p>

    <p class="e-bookprozatext">„Já musim pro vostrou vodu.“</p>

    <p class="e-bookprozatext">„Nechte ho,“ pravil Leopold Váňa. Neměl mě rád, nějak instinktivně nebo co. „Toho zajímá nanejvejš tak ňáký troubení.“</p>

    <p class="e-bookprozatext">„Nojo,“ řekl jsem. „Tak ahoj!“</p>

    <p class="e-bookprozatext">Šel jsem rychle lesem pryč. Ne že by mě to nezajímalo, ale Váňa mi byl taky nějak instinktivně nesympatický. Šel jsem a&nbsp;vzpomínal jsem, jak otec vždycky po zprávách říkal: Chraň nás Pán Bůh před bolševismem! To by bylo prašť jako uhoď! Asi kecal. Ale já jsem nevěděl. Teta Kohnová, sestra strýčka Kohna, co si vzal maminčinu hezkou nejmladší sestru, tetu Máňu, to byla taky komunistka. A&nbsp;taky bohatá, jako Leopold Váňa, jenže ne protivná. Chodila na demonstrace se slunečníkem, a&nbsp;tím vždycky majzla nějakého policajta přes helmu, aby mu neublížila, a&nbsp;vždycky ji sebrali. Ale pokaždé zaplatila kauci a&nbsp;pak o&nbsp;tom napsala článek, jak byla brutálně zatčená. Strýček Kohn říkal, že teta Pavla nastrkala do partaje všechny prachy, co je stržila za prodané dědictví, a&nbsp;že co teď má, má většinou vypůjčené od něho. Strýček Kohn říkal, že proti komunistům nic nemá, zastávaj se chudých lidí a&nbsp;on jako tajemník spolku Čechů-židů a&nbsp;neplacený sekretář A. C. Sparty má k&nbsp;chudým lidem blízko. Ale jestli se teda teta nepřestane tahat s&nbsp;tím děvkařem Fučíkem, nepůjčí už jí ani halíř. Na toho Fučíka měl strýček Kohn z&nbsp;nějakého důvodu zvlášť spadeno, buď byl tak ctnostný, anebo, to spíš, to byl asi zrovna ten Fučík, co se kvůli němu strýček Kohn s&nbsp;hezkou tetou Máňou málem rozved. Teta Máňa byla o&nbsp;dvacet let mladší než strýček Kohn a&nbsp;ten Fučík asi o&nbsp;patnáct. Jestli to opravdu byl ten Fučík, to nám sice strýček Kohn nikdy neřek, ale moh to docela dobře být on, a&nbsp;asi byl. Strýčkovi nějak ležel v&nbsp;žaludku, pořád na něj zaváděl řeč. S&nbsp;tetou Máňou se zase smířili. Když přišli Němci, utekla teta Pavla do Ruska. Mysleli jsme, že tam dostane funkci, že ji třeba uslyšíme z&nbsp;moskevského rozhlasu. Jo, tůdle z&nbsp;moskevského rozhlasu. Dostali jsme od ní dopis na linkovaném papíře se zpáteční adresou <span class="e-booktirazacitacetextkurzivachar">Lager</span> a&nbsp;něco. Otec řekl, že to je koncentrák. To bylo ještě, než vypukla válka s&nbsp;Polskem. Chtěla na otci, aby jí poslal česko-ruský slovník. Otec s&nbsp;ní asi taky něco měl, protože když jí ho posílal, tak jsem viděl, že brečí. Teta byla hezká, chodila v&nbsp;pánských kalhotách a&nbsp;kouřila z&nbsp;půlmetrové špičky růžové dámesky. Jestli ten slovník dostala, jsme se nedozvěděli. Vypukla válka a&nbsp;Rusáci se spojili s&nbsp;Němcema a&nbsp;napochodovali do Polska z&nbsp;druhé strany. Možná že otec kecal, ale já, když někdo začal mluvit jako teď Leopold Váňa, já si vždycky vzpomněl na tetu Kohnovou, ať jsem chtěl, nebo nechtěl, a&nbsp;nějak jsem se nemoh nadchnout tou diktaturou, i&nbsp;když to teda, podle Leopolda Váni, byla vlastně demokratičtější demokracie než ta, co na ni věřil pan rada se svým tatíčkem Masarykem. Teta Kohnová se mi taky líbila. Nebyla ani moc stará. Tak pětadvacet, nanejvejš.</p>

    <p class="e-bookprozatext">Vyšel jsem z&nbsp;lesa a&nbsp;kolem řeky jsem zahnul k&nbsp;pumpě, kde lidi čepovali zadarmo minerálku. A&nbsp;Pán Bůh si na mě zas jednou vzpomněl. U&nbsp;pumpy pumpovala jenom jedna holka, a&nbsp;ta holka byla Marie Dreslerová. Měla na sobě bleděmodrý pršák a&nbsp;čerstvě umyté vlasy, takže jí spadaly v&nbsp;bohatých zlatavých kaskádách po zádech jako Svatojánské proudy.</p>

    <p class="e-bookprozatext">„Zlato, já ti zapumpuju, chceš?“ oslovil jsem ji.</p>

    <p class="e-bookprozatext">Pohlédla na mě modrýma očima.</p>

    <p class="e-bookprozatext">„Nemusíš. Já už mám napumpováno.“</p>

    <p class="e-bookprozatext">„Vylej to a&nbsp;já ti napumpuju znova. Chci pro tebe něco udělat.“</p>

    <p class="e-bookprozatext">Znova po mně koukla a&nbsp;pravila:</p>

    <p class="e-bookprozatext">„Hm.“</p>

    <p class="e-bookprozatext">To byl takový její zvyk.</p>

    <p class="e-bookprozatext">„Co to znamená: Hm? Že si to eště rozmyslíš?“</p>

    <p class="e-bookprozatext">„Už sem rozmyšlená. Můžeš mi nýst tašky, jestli chceš.“</p>

    <p class="e-bookprozatext">Měla dvě, v&nbsp;každé tři láhve. Já měl taky dvě po třech.</p>

    <p class="e-bookprozatext">„Ňák se rozmejšlíš!“</p>

    <p class="e-bookprozatext">„Nerozmejšlim. Jenom se mi to zdá ňák málo. To u&nbsp;vás tak málo pijete?“</p>

    <p class="e-bookprozatext">„Tak já si dojdu do lázní vypučit si eště ňáký flašky.“</p>

    <p class="e-bookprozatext">„Tam žádný nemaj,“ řekl jsem rychle.</p>

    <p class="e-bookprozatext">„Seš ňák moc informovanej.“</p>

    <p class="e-bookprozatext">„Poměrně dost. Například vim, že dyž ti řeknu vo rande, tvýmu souhlasu nestojí nic v&nbsp;cestě.“</p>

    <p class="e-bookprozatext">Propátrala mě modrýma očima a&nbsp;ukázalo se, že je velice inteligentní. Aspoň v&nbsp;téhle oblasti.</p>

    <p class="e-bookprozatext">„To jako že sem se rozešla s&nbsp;Frantou?“</p>

    <p class="e-bookprozatext">„Přesně tak,“ řekl jsem. „Ale já ti ho plně nahradim. Já sem mnohem lepší než Kočandrle.“</p>

    <p class="e-bookprozatext">Nové přeměření jejím krásně pomněnkovým zrakem a&nbsp;potom opět: „Hm.“</p>

    <p class="e-bookprozatext">„Rozmyslíš si to?“</p>

    <p class="e-bookprozatext">„Eště nevim. Tohle Hm znamená, že v&nbsp;každým případě píšeš lepší slohy než Franta.“ Můj spisovatelský věhlas obsáhl zřejmě už celou dívčí část kosteleckého gymplu. „Ale z&nbsp;matyky měls zas reparát,“ pravila.</p>

    <p class="e-bookprozatext">„Ale udělal sem ho.“</p>

    <p class="e-bookprozatext">„Ale reparát je reparát.“</p>

    <p class="e-bookprozatext">„Já ti na matyku někoho zjednám,“ řekl jsem. „Třeba Vaničkovou. Ta má samý jedničky. A&nbsp;ke slohům ti budu psát eště německý úkoly. A&nbsp;latinský.“</p>

    <p class="e-bookprozatext">„Z&nbsp;latiny měls reparát loni, ne?“</p>

    <p class="e-bookprozatext">„Předloni. Vod tý doby sem se hodně zlepšil. Na sextánskou látku stačim.“</p>

    <p class="e-bookprozatext">Bylo to krásné, kecat s&nbsp;Marií Dreslerovou. Nad řekou se valila podzimní mlha, z&nbsp;kaštanu se snesl list a&nbsp;připlácnul se jí na rameno. Sundala ho. „Už je podzim,“ pravila. „To je smutný.“</p>

    <p class="e-bookprozatext">„Co je smutnýho na podzimu?“ otázal jsem se.</p>

    <p class="e-bookprozatext">„Všechno,“ řekla.</p>

    <p class="e-bookhvezdickystred">*&nbsp;*&nbsp;*</p>

    <p class="e-booktirazacitacetext">Ta její vostrá voda mi ovšem znemožnila jakoukoliv akci. Dvanáct lahví, to by se ani Peruna na nic nezmoh, i&nbsp;kdyby byl vůbec schopný se na něco zmoct. Šli jsme pomalu dolní cestou, listí ze stromů se sypalo a&nbsp;malé rezavé a&nbsp;červené lístky uvízávaly Marii v&nbsp;zlatých kadeřích. Měla přes pršák úzký pásek z&nbsp;té samé látky, dělalo jí to moc hezkou tajli. A&nbsp;na rukávu černou pásku a&nbsp;černé punčochy.</p>

    <p class="e-bookprozatext">„Proč máš smutek, Marie?“ zeptal jsem se, když jsem pod těma dvanácti lahvema chytil druhý dech.</p>

    <p class="e-bookprozatext">„To je&nbsp;–“ nějak zaváhala, dost dlouho, pak to dokončila, zřejmě kecala: „– to mám za Kočandrleho.“</p>

    <p class="e-bookprozatext">„Nepovídej!“</p>

    <p class="e-bookprozatext">„Fakt.“</p>

    <p class="e-bookprozatext">„Kočandrle přeci neumřel.“</p>

    <p class="e-bookprozatext">„Pro mě umřel.“</p>

    <p class="e-bookprozatext">V&nbsp;těch černých punčochách měla nohy, no, nejhezčí v&nbsp;Kostelci. To jsem jí vždycky říkal.</p>

    <p class="e-bookprozatext">„Nosíš je kvůli nohám.“</p>

    <p class="e-bookprozatext">„Cože?“</p>

    <p class="e-bookprozatext">„Máš v&nbsp;černejch punčochách hezký nohy. Teda eště hezčí než normálně.“</p>

    <p class="e-bookprozatext">„To seš přesně ty,“ pravila. „Jakživo nemáš nic vážnýho v&nbsp;hlavě.“</p>

    <p class="e-bookprozatext">„Kočandrle taky <span class="e-booktirazacitacetextkurzivachar">neni</span> nic vážnýho,“ řekl jsem. „Kočandrle je vůl.“</p>

    <p class="e-bookprozatext">„To je,“ řekla „A&nbsp;já ho nemám v&nbsp;hlavě.“</p>

    <p class="e-bookprozatext">„Tak proč máš černý punčochy?“</p>

    <p class="e-bookprozatext">„Protože chci mít hezký nohy.“</p>

    <p class="e-bookprozatext">„To se ti daří,“ řekl jsem úplně s&nbsp;přesvědčením. Pak už jsme o&nbsp;jejích černých punčochách nemluvili. Jejich tajemství jsem se, tenkrát, nedozvěděl.</p>

    <p class="e-bookprozatext">„Mně se všechno daří,“ řekla. „Kromě Kočandrleho.“</p>

    <p class="e-bookprozatext">A&nbsp;jé, pomyslel jsem si. A&nbsp;řekl jsem:</p>

    <p class="e-bookprozatext">„Nejvíc se ti dařim já.“</p>

    <p class="e-bookprozatext">Za křovím se objevila lavička a&nbsp;na ní Přema, Benda a&nbsp;Vahař dosud debatovali s&nbsp;Leopoldem Váňou. Leopold Váňa, dost naštvaně, zrovna říkal: „Lexův fotr byl vodjakživa služebník buržoazie, a&nbsp;za to, že ho zav&nbsp;–“ a&nbsp;Přema mu skočil do řeči, ještě naštvanějc: „Ale dal se do vodboje!“ a&nbsp;Leopold Váňa pravil: „<span class="e-booktirazacitacetextkurzivachar">Hrál</span> si na vodboj. Ve skuteč&nbsp;–“ a&nbsp;pak spatřil Marii a&nbsp;přešlo ho poselství. Leopold Váňa se o&nbsp;Marii pokoušel před úspěšným pokusem Franty Kočandrleho. Měli vilu o&nbsp;dvě vily za Dreslerovýma. Jenomže asi nebyl její typ. To jsem u&nbsp;ní dokázal víc já než on, a&nbsp;já jsem u&nbsp;ní dokázal asi tolik, že co jsem dokázal u&nbsp;Ireny, bylo proti tomu světový rekord v&nbsp;dokazování. Marie rovněž, jak spatřila Leopolda Váňu, zdvihla nos a&nbsp;přešla kolem lavice jako z&nbsp;mrtvých vstalá Nefrétété. Já klusal za ní jako egyptský otrok, ruce vytažené z&nbsp;kloubů tak, že mi držely jen na rukávech od saka. Ale mě si nikdo nevšímal. Leopold Váňa se pokusil o&nbsp;jakýsi pozdrav, Marie ho ignorovala. Přema, Benda a&nbsp;Vahař se o&nbsp;pozdrav nepokusili, ale loajálně připojili zraky k&nbsp;Leopoldu Váňově zraku, a&nbsp;všech těch osm zraků opisovalo pomalý půloblouk za Mariinou tajlí, která se pružně houpala nad těma velice pěknýma nohama v&nbsp;černých punčochách, dokud nám pozorovatele nezakryl keř.</p>

    <p class="e-bookprozatext">„Nejvíc se ti dařim já, Marie,“ připomněl jsem se jí.</p>

    <p class="e-bookprozatext">„Ty až moc,“ řekla. „Tak ty si myslíš, že mezi mnou a&nbsp;tebou je akorát Kočandrle?“</p>

    <p class="e-bookprozatext">„Vo nikým jiným aspoň nevim.“</p>

    <p class="e-bookprozatext">„Mezi klucima a&nbsp;holkama,“ kázala, „může bejt taky eště něco jinýho než kluci.“</p>

    <p class="e-bookprozatext">„To nevim co.“</p>

    <p class="e-bookprozatext">„Holky,“ řekla. „Tos už zapomněl, loni v&nbsp;zimě? Jak jsem se podívala u&nbsp;tetičky z&nbsp;vokna a&nbsp;co sem viděla?“</p>

    <p class="e-bookprozatext">„Já sem na to nezapomněl. Já sem doufal, že tys na to zapomněla.“</p>

    <p class="e-bookprozatext">„Pozapomněla sem na to,“ řekla Marie. „Eště nevim, jestli mi paměť nebude eště ňákej čas sloužit.“</p>

    <p class="e-bookprozatext">„Nemohla bys na to aspoň popozapomenout?“ otázal jsem se.</p>

    <p class="e-bookprozatext">„Hm,“ řekla.</p>

    <p class="e-bookprozatext">„To znamená, že si to eště rozmyslíš.“</p>

    <p class="e-bookprozatext">„Přesně tak,“ pravila po mně. „Dyž vidim, jak trpíš pod těma flaškama, možná že na to definitivně popopozapomenu.“</p>

    <p class="e-bookhvezdickystred">*&nbsp;*&nbsp;*</p>

    <p class="e-booktirazacitacetext">Pak se dalo do deště, nejdřív drobného, to jsem promok jenom já, pak hustšího, to ještě stačil Marii její pršák, a&nbsp;nakonec se spustil liják, a&nbsp;hrozilo, že promokne i&nbsp;Marie a&nbsp;smrsknou se jí nové šaty pod pršákem. Naštěstí jsme byli právě blízko Pittermanovic chaty a&nbsp;já věděl, kde Rosťa schovává klíč. Schovával ho v&nbsp;borovici za záchodem, v&nbsp;díře po suku.</p>

    <p class="e-bookprozatext">Normálně by tam Marie asi se mnou nešla, ale zahnala ji tam starost o&nbsp;šaty. V&nbsp;chatě byla skoro tma, jak byla průtrž mračen. Musel jsem zapálit karbidku a&nbsp;Marie sundala pršák a&nbsp;objevila se v&nbsp;těch nových šatech, teda něco absolutně extra. Měla hezkou skládanou sukni, bílou, a&nbsp;ňadra měla v&nbsp;bleděmodré jako námořnické blůze s&nbsp;kotvama, krásně vyšponovaná. Vždycky jsem věděl, že Marie má nejen nejhezčí nohy v&nbsp;Kostelci, ale i&nbsp;ňadra, ale že je to taková senzace, to jsem zas nevěděl. Na zádech, když se obrátila, měla námořnický límec.</p>

    <p class="e-bookprozatext">Rozhlížela se po chatě. U&nbsp;plné stěny nechal Rosťa zválenou palandu a&nbsp;na ní hodně ušmudlané spodky, v&nbsp;rozkroku žluté. Zaradoval jsem se. Rosťa byl jeden z&nbsp;Mariiných kandidátů, ovšem s&nbsp;malými šancemi, ale přece. Po tomhle zátiší mu šance asi klesnou. A&nbsp;po Kočandrleho zradě moje šance se jasně zlepší.</p>

    <p class="e-bookprozatext">Marie přistoupila k&nbsp;malířskému stojanu, přes který byl přehozený špinavý hadr, takže nebylo vidět, co má Rosťa zrovna rozmalované.</p>

    <p class="e-bookprozatext">„Já udělám čaj, jo?“ řekl jsem. „Vim, kde je.“</p>

    <p class="e-bookprozatext">„To by docela bodlo,“ pravila Marie.</p>

    <p class="e-bookprozatext">Otevřel jsem kredenc a&nbsp;objevila se velká vzácnost.</p>

    <p class="e-bookprozatext">„Von tady má rum. Chceš s&nbsp;rumem?“</p>

    <p class="e-bookprozatext">„To by eště víc bodlo. Mně je zima,“ řekla Marie a&nbsp;pokračovala v&nbsp;obhlídce Rosťova doupěte. Rosťa vymaloval už všechny kostelecké holky, snad s&nbsp;výjimkou hrbaté Vaníčkové, Dadku Habrovou dokonce jako akt. Ale Marie dosud nesvolila. Přitom právě Marii by jistě maloval ze všech nejraději. Byla objektem jeho tužeb.</p>

    <p class="e-bookprozatext">Mezitím došla ke stolu a&nbsp;štítivě vzala do ruky dva dávno neumyté hrnky.</p>

    <p class="e-bookprozatext">„Má tu pěknej svinčík,“ řekla.</p>

    <p class="e-bookprozatext">„Já to umeju.“</p>

    <p class="e-bookprozatext">„To je ženská práce,“ pravila Marie. „Ty vař čaj,“ řekla. „S&nbsp;rumem.“</p>

    <p class="e-bookprozatext">Tak jsem vařil a&nbsp;ona zatím otevřenými dveřmi nachytala liják do hrníčků a&nbsp;prstíky s&nbsp;nehty na krvavo je vlastnoručně vymývala.</p>

    <p class="e-bookhvezdickystred">*&nbsp;*&nbsp;*</p>

    <p class="e-booktirazacitacetext">Pak jsme seděli na palandě, srkali jsme horký čaj, ona to nevěděla, ale měla v&nbsp;hrníčku ze dvou třetin čistý rum a&nbsp;modré oči jí po dvou třech lokách začly zářit jako lampióny.</p>

    <p class="e-bookprozatext">„Marie,“ řekl jsem. „Ty seš absolutně nejkrásnější holka v&nbsp;celým Kostelci.“</p>

    <p class="e-bookprozatext">„Kostelec neni zrovna ňáký terno,“ řekla.</p>

    <p class="e-bookprozatext">„V&nbsp;celý Velkoněmecký říši. V&nbsp;celý Evropě,“ řekl jsem. „V&nbsp;celým světě. V&nbsp;celým vesmíru.“</p>

    <p class="e-bookprozatext">„Jenom?“ pravila zklamaně.</p>

    <p class="e-bookprozatext">„Já nevim, co je dál.“</p>

    <p class="e-bookprozatext">„To já taky ne.“</p>

    <p class="e-bookprozatext">„Tak jak já bych to měl vědět, dyž to nevíš ty?“</p>

    <p class="e-bookprozatext">„To je vlastně pravda,“ řekla. „Ačkoliv měl bys. Ty píšeš ty vyhlášený slohy. Ty máš fantazii.“</p>

    <p class="e-bookprozatext">„Ty seš víc než moje fantazie, Marie.“</p>

    <p class="e-bookprozatext">„Udělals mi to ňák moc silný,“ pravila. „Poď si to čenžnout.“</p>

    <p class="e-bookprozatext">„Ne, Marie&nbsp;– dyť tam máš jen žičku!“</p>

    <p class="e-bookprozatext">Ve svém čaji jsem neměl ani lžičku. Chtěl jsem si zachovat jasnou hlavu pro chvíle, až ona bude mít v&nbsp;hlavě.</p>

    <p class="e-bookprozatext">„Ukaž! Tohle je úplnej krutihlav!“ vzala mi z&nbsp;ruky můj hrníček. Nezbývalo mi než si vzít její.</p>

    <p class="e-bookprozatext">Usrkla si.</p>

    <p class="e-bookprozatext">„Ty tam nic nemáš!“ vyvalila na mě iluminovaný modrý zrak. „Ty seš podvodník!“</p>

    <p class="e-bookprozatext">„Jak to?“</p>

    <p class="e-bookprozatext">„Chtěls mě opít!“ řekla. „Ty seš, víš!“</p>

    <p class="e-bookprozatext">„Nechtěl!“</p>

    <p class="e-bookprozatext">„Chtěl!“</p>

    <p class="e-bookprozatext">„Nechtěl!“</p>

    <p class="e-bookprozatext">„Chtěl!“</p>

    <p class="e-bookprozatext">„Nechtěl! Chtěl sem ušetřit rum! Neni muj&nbsp;–“</p>

    <p class="e-bookprozatext">Hleděla na mě velice veselýma modrýma očima a&nbsp;vyprskla. Trošku nalíznutá tedy byla. I&nbsp;po těch jenom dvou nebo třech locích.</p>

    <p class="e-bookprozatext">Pravila:</p>

    <p class="e-bookprozatext">„Za trest to vypiješ sám! A&nbsp;ex!“</p>

    <p class="e-bookprozatext">„Ne, Marie!“ ulekl jsem se.</p>

    <p class="e-bookprozatext">„Tak žes mě chtěl opít?“</p>

    <p class="e-bookprozatext">„No&nbsp;– chtěl. Ale jedině jako že v&nbsp;normálním stavu ty seš jak rampouch!“</p>

    <p class="e-bookprozatext">„Já? Jak rampouch?“</p>

    <p class="e-bookprozatext">„Aspoň pokud já vim. Kočandrle třeba ví víc.“</p>

    <p class="e-bookprozatext">„Na Kočandrleho se vy&nbsp;– kašli, teda,“ řekla Marie. „A&nbsp;koukej to vypít! Ex!“</p>

    <p class="e-bookprozatext">Vypil jsem to.</p>

    <p class="e-bookprozatext">Okamžitě jsem byl přiopitý.</p>

    <p class="e-bookprozatext">Vzal jsem Marii kolem pasu.</p>

    <p class="e-bookprozatext">„Jé! Nech mě!“ zavřískala a&nbsp;vyskočila, ani jsem nevnímal, kam jde. Ozvalo se nějaké hrabání. Potom její hlas:</p>

    <p class="e-bookprozatext">„Má tady eště půl flašky!“</p>

    <p class="e-bookprozatext">„Už jen půl?“</p>

    <p class="e-bookprozatext">„Půl stačí,“ pravila. „Dyžs ty vyzunk mojí porci, já si udělám svojí.“</p>

    <p class="e-bookprozatext">Nějaký klokot.</p>

    <p class="e-bookprozatext">„Nalej mi taky, Marie.“</p>

    <p class="e-bookprozatext">Klokot do mého hrnku.</p>

    <p class="e-bookprozatext">Marie stála najednou přede mnou, v&nbsp;bílé skládané sukni a&nbsp;s&nbsp;ňadry nádherně vyšponovanými v&nbsp;bleděmodré blůze a&nbsp;dychtivě, s&nbsp;takovou jako nespokojeností, se rozhlížela.</p>

    <p class="e-bookprozatext">„Co by tu eště moh mít?“</p>

    <p class="e-bookprozatext">„Má jen rum.“</p>

    <p class="e-bookprozatext">„Aha!“ řekla Marie. „Už vim!“</p>

    <p class="e-bookprozatext">Přistoupila ke stojanu a&nbsp;stáhla z&nbsp;něho barvami zakecaný hadr.</p>

    <p class="e-bookprozatext">A&nbsp;výhoda, kterou jsem proti Rosťovi před tím měl přes ty zfekalizované spodky, byla ta tam.</p>

    <p class="e-bookprozatext">Poznal jsem ten obraz, ačkoliv jsem ho nikdy předtím neviděl. Maloval ho asi pro mě, jako překvapení k&nbsp;narozeninám. Pěkný překvapení. Mělo to kompozici toho mučedníka s&nbsp;kůží do poloviny těla staženou, co si ho prohlížel na faře, když jsme dělali ten melouch pro velebného pána Melouna. Jenomže ten mučedník jsem byl jasně já, podoba bezvadně trefená, to Rosťa uměl, a&nbsp;tu kůži ze mě nestahovali žádní žoldnéři, ale těch třiadvacet kosteleckých holek, všechny úplně nahaté, i&nbsp;ty dvě holky Weberovic z&nbsp;Lince. Všechny podoby úplně jak na fotografii, teda obličeje, jinak jsem nemoh posoudit. Marie hned druhá od kraje, hned za Irenou. Tak ji přece vymaloval. Ale to jsem nevěděl, že je pornograf.</p>

    <p class="e-bookprozatext">A&nbsp;Marie se rozřehtala. Smála se, až se ohýbala v&nbsp;pase a&nbsp;zase zakláněla, a&nbsp;skládaná sukně se jí necudně vyhrnovala nad kolínka. A&nbsp;to prý to byla nejzbožnější holka v&nbsp;Kostelci! Co teprve ty nezbožné! Potají jsem se zmocnil flašky a&nbsp;zunkal jsem.</p>

    <p class="e-bookprozatext">„Jé! No todle! To se řekne!“ smála se Marie.</p>

    <p class="e-bookprozatext">„Komu?“</p>

    <p class="e-bookprozatext">„Já nevim! Ale někomu!“ prohýbala se v&nbsp;pase. „Todle je Jaruna Dovolilovic!“ ukazovala. „A&nbsp;todle Evina Bojanovská! A&nbsp;todleto je Irena!“</p>

    <p class="e-bookprozatext">„A&nbsp;todleto seš ty!“ pokusil jsem se na ni ukázat, ale svez jsem se ke straně.</p>

    <p class="e-bookprozatext">„Já!“ řehtala se na celé kolo a&nbsp;taky si zunkla. „Já nemám takle óóóbrovský ňadra! A&nbsp;dóle sem taky blonďatá!“</p>

    <p class="e-bookprozatext">„Jo?“ pravil jsem se zájmem a vstal jsem. Tedy: domníval jsem se, že vstávám: ve skutečnosti jsem spad na zem.</p>

    <p class="e-bookprozatext">Marie po mně koukla.</p>

    <p class="e-bookprozatext">„Ježišmarjá! Ty seš komplet vožralej!“</p>

    <p class="e-bookprozatext">„To sem,“ pravil jsem. „Kvůli tobě.“</p>

    <p class="e-bookprozatext">„Proč kvůli mně,“ otázala se, jako kdyby nevěděla.</p>

    <p class="e-bookprozatext">„Ponivač,“ řekl jsem, „ponivač ponivač ponivač.“</p>

    <p class="e-bookprozatext">„Co to je: ponivač ponivač ponivač?“</p>

    <p class="e-bookprozatext">„To je ponivač ponivač ponivač.“</p>

    <p class="e-bookprozatext">„Ponivač ponivač ponivač seš vožralej!“</p>

    <p class="e-bookprozatext">„Ne! Ponivač ponivač ponivač tě miluju!“</p>

    <p class="e-bookprozatext">„Ponivač ponivač ponivač si pudeš lehnout,“ řekla Marie.</p>

    <p class="e-bookprozatext">„Ponivač ponivač ponivač si v&nbsp;sobotu pudeš zatancovat do Provodova!“</p>

    <p class="e-bookprozatext">„Ponivač ponivač ponivač možná přídu,“ řekla Marie. „Ponivač ponivač ponivač ty teďka vstaneš, tak,“ pomohla mně vstát, „a ponivač ponivač ponivač Mařenka tě teďka odvede do postýlky.“</p>

    <p class="e-bookprozatext">„Ponivač ponivač ponivač Mařenka se mnou <span class="e-booktirazacitacetextkurzivachar">pude</span> do postýlky!“</p>

    <p class="e-bookprozatext">„Ponivač ponivač ponivač Mařenka s&nbsp;tebou <span class="e-booktirazacitacetextkurzivachar">nepude</span> do postýlky.“ Děsně jsem se motal. „Ponivač ponivač ponivač seš vožralej!“</p>

    <p class="e-bookprozatext">„Nejsem!“</p>

    <p class="e-bookprozatext">„Ponivač ponivač!“ řekla. „Ponivač seš!“</p>

    <p class="e-bookprozatext">Do dvou prstíků vzala Rosťovi podvlíkačky. „Ponivač někdo tu udělal ee a&nbsp;ponivač Mařenka to uklidila, ponivač Danielek je vožralej a&nbsp;musí si jít hajnout. Že si Danielek musí hajnout?“</p>

    <p class="e-bookprozatext">„Musí,“ řekl jsem. „Ponivač musí. Ponivač je vožralej. Ponivač nechce.“</p>

    <p class="e-bookprozatext">„Ale ponivač je vožralej, ponivač musí,“ řekla Marie, ta krásná blond holka z&nbsp;Kostelce.</p>

    <p class="e-bookprozatext">Dala mi něco pod hlavu, asi Rosťovy tepláky, přetáhla přese mě nějakou smrdutou deku, ale skrze smrad voněly její vlasy, holky vždycky víc vydržej, když se chlap úplně setne, vždycky je u&nbsp;toho nějaká holka, nebo byla, tenkrát, která ho dovede do postele a&nbsp;přikreje a&nbsp;zhasne lampičku, ó matko lidí, matko molů, matko všeho… života přetěžkého…</p>

    <p class="e-bookprozatext">Marie zhasla karbidku. Venku docela něžně šuměl déšť. Bylo mi dobře. Bylo mi dobře v&nbsp;té chatě v&nbsp;tom krásném městě Kostelci, tak dávno… Marie byla prima… holka… tak dávno…</p>

    <p class="e-bookprozatext">Byl jsem v&nbsp;limbu.</p>

    <p class="e-bookhvezdickystred">*&nbsp;*&nbsp;*</p>

    <p class="e-booktirazacitacetext">Probral jsem se ráno, pořád pršelo a&nbsp;do šumění deště zněl ještě nějaký jiný zvuk. Dlouho jsem nevěděl, co by to mohlo být, až mi to najednou došlo a&nbsp;příšerně jsem se lek. Někdo chrápal. Přece ne&nbsp;–</p>

    <p class="e-bookprozatext">Otočil jsem se. Byl to Rosťa. Ležel vedle mě na široké palandě a&nbsp;vydával zvuky, něco strašného.</p>

    <p class="e-bookprozatext">Zvedl jsem se a&nbsp;opět jsem se složil, se zasténáním. Ten jeho rum byla asi kvalita.</p>

    <p class="e-bookprozatext">Chrápání přestalo. Rosťa otevřel oči.</p>

    <p class="e-bookprozatext">„Tě noha, zlískanej,“ řekl.</p>

    <p class="e-bookprozatext">„Ty vole,“ řekl jsem. „Jesti to byl denaturák, tak mě máš na svědomí. Au!“</p>

    <p class="e-bookprozatext">Chytil jsem se za hlavu.</p>

    <p class="e-bookprozatext">„Kradenýmu koni nekoukej na zuby!“ pravil Rosťa. Něco se mi na tom přísloví nezdálo, ale hlava dělala příliš velké divy, tak jsem nad tím nehloubal.</p>

    <p class="e-bookprozatext">„Au au au!“ zařval jsem. „A&nbsp;jí máš na svědomí taky! Jestli voslepne nejhezčí holka v&nbsp;Kostelci –“</p>

    <p class="e-bookprozatext">„Kohos tu měl, bídáku?“</p>

    <p class="e-bookprozatext">To mě zarazilo. Že Marii, to jsem zrovna Rosťovi říct nemoh, i&nbsp;když všechno, co jsem s&nbsp;ní dělal, bylo, že jsem se s&nbsp;ní ožral. Přesně řečeno, že jsem se ožral pod jejím dohledem.</p>

    <p class="e-bookprozatext">„Hádej,“ řekl jsem. „Máš jí taky na tý svý fresce.“</p>

    <p class="e-bookprozatext">Rosťa zamžoural po odkrytých nestydatostech a&nbsp;řekl:</p>

    <p class="e-bookprozatext">„Irenka?“</p>

    <p class="e-bookprozatext">Neřekl jsem nic, což bylo jako žádná odpověď taky odpověď. Jenže on pravil:</p>

    <p class="e-bookprozatext">„Jo počkat. Ta ne. Ta se spustila s&nbsp;tim volem Kočandrlem.“</p>

    <p class="e-bookprozatext">„S&nbsp;tim se přece tahá ta mrcha Marie,“ řekl jsem, abych zahladil stopy. „Mrcha Irena jí ho přebrala.“</p>

    <p class="e-bookprozatext">Vlastně jsem mu tím odkryl stopu, ale naštěstí si jí nevšim.</p>

    <p class="e-bookprozatext">„Au! Nemáš tu aspirin?“</p>

    <p class="e-bookprozatext">Rosťa vstal a&nbsp;šel ke stolu. Řekl jsem:</p>

    <p class="e-bookprozatext">„Ty si myslíš, že mrše Ireně to vadí, že momentálně chodí s&nbsp;volem Kočandrlem?“</p>

    <p class="e-bookprozatext">Rosťa se ke mně obrátil, s&nbsp;flaštičkou aspirinů v&nbsp;ruce.</p>

    <p class="e-bookprozatext">„Tak tys tady <span class="e-booktirazacitacetextkurzivachar">měl</span> Irenu! No to je teda velemrcha!“ řekl a&nbsp;podal mi aspiriny. „Řeknu ti, holky sou kurvy.“</p>

    <p class="e-bookprozatext">„To sou.“</p>

    <p class="e-bookprozatext">Spolkl jsem aspiriny.</p>

    <p class="e-bookprozatext">„Taks jí přeříz, konečně,“ pravil Rosťa.</p>

    <p class="e-bookprozatext">Toho jsem se zalek. Rosťa byl fajn, ale moh se taky někde nalíznout, nebo ho nějaká holka mohla dostat do svěřovací nálady, nebyl na to moc odolný, a&nbsp;Irena se mohla domáknout, že o&nbsp;ní říkám tyhle řeči, které jsou ještě k&nbsp;tomu bohužel lež.</p>

    <p class="e-bookprozatext">„Byl bych, vole,“ řekl jsem, „nebejt tvýho zasranýho metylalkoholu.“</p>

    <p class="e-bookprozatext">„Tak vono nic?“</p>

    <p class="e-bookprozatext">„Jak si to představuješ, čeče? Toho si lokneš a&nbsp;zdřevěníš.“</p>

    <p class="e-bookprozatext">„Vole! To byl pravej předválečnej Meinlův rum,“ řekl Rosťa. „Nesváděj to na rum, že seš nemrcouch.“</p>

    <p class="e-bookprozatext">„A&nbsp;co seš ty?“</p>

    <p class="e-bookprozatext">„Já nejsem.“</p>

    <p class="e-bookprozatext">„A&nbsp;co Marie? Tus přeříz?“</p>

    <p class="e-bookprozatext">Rosťa smutně zakýval hlavou.</p>

    <p class="e-bookprozatext">„Tu ne, čoveče. Ta je tvrdohlavá. Tu sem eště ani nenamaloval.“</p>

    <p class="e-bookprozatext">„Vidíš, ty blbče. A&nbsp;stačilo by ti zatáhnout jí sem, až bude třeba pršet, tady jí namalovat a&nbsp;bude to!“</p>

    <p class="e-bookprozatext">Vstal jsem. V&nbsp;hlavě se mi vztekal mozek.</p>

    <p class="e-bookprozatext">„To neni tak snadný,“ pravil Rosťa „Každopádně ne u&nbsp;Máni.“</p>

    <p class="e-bookprozatext">„Mimotos jí namaloval,“ ukázal jsem na nahatou Marii na svém votivním obraze s&nbsp;vysněně obrovskými ňadry a&nbsp;s&nbsp;černým klínem.</p>

    <p class="e-bookprozatext">„To je jenom taková freudovská fantazie,“ pravil Rosťa.</p>

    <p class="e-bookprozatext">„To vidim,“ řekl jsem. „A&nbsp;je dost vedle. Vona nemá takovýhle gigantický kozy.“</p>

    <p class="e-bookprozatext">„To já vim. To sem na ní měl vztek, dyž sem jí je maloval.“</p>

    <p class="e-bookprozatext">Přistoupil jsem k&nbsp;plátnu a&nbsp;zkoumal jsem nahatou Marii. Přes ten viklavý mozek se mi vybavil včerejší krásný podvečer, ta mlha, to kaštanové listí, Mariina skládaná sukně, déšť a&nbsp;blond vodopády zlatých kadeří. Déšť šuměl pořád. A&nbsp;taky co mi řekla. Týkalo se to vlastně otázky realismu, o&nbsp;niž se Rosťa hádal s&nbsp;panem profesorem kreslení Balašem.</p>

    <p class="e-bookprozatext">„Taky, čoveče,“ pravil jsem, „taková přirozeně blonďatá holka nebude dóle, řek bych, takhle brunet.“</p>

    <p class="e-bookprozatext">Bylo mi blaze z&nbsp;toho, co jsem řek.</p>

    <p class="e-bookprozatext">Rosťa si stoupl vedle mě a&nbsp;taky zkoumal Mariinu zahrádku, jak ji aspoň měla na obraze. Po chvíli pravil:</p>

    <p class="e-bookprozatext">„Je to možný. To asi nebude. Čoveče…“ pravil zasněně, „dyž si představim, že to tam třeba má taky tak nádherně zlatý jako na hlavě…“</p>

    <p class="e-bookprozatext">A&nbsp;já si náhle s&nbsp;úlekem vzpomněl, že jsem strávil noc mimo domov a&nbsp;doma jsem nic neřek. Rychle jsem se ohlédl. Moje dvě tašky se šesti láhvema vostré vody stály v&nbsp;rohu a&nbsp;nad nima hodiny. Tři čtvrtě na sedm! Proboha! Maminka asi umřela strachem!</p>

    <p class="e-bookprozatext">„Do prdele!“ zvolal jsem. „Já našim včera nic neřek!“</p>

    <p class="e-bookhvezdickystred">*&nbsp;*&nbsp;*</p>

    <p class="e-booktirazacitacetext">Letěl jsem domů v&nbsp;dešti. To bude teda průser! Vylétl jsem po schodech do třetího poschodí a&nbsp;zazvonil jsem u&nbsp;dveří.</p>

    <p class="e-bookprozatext">Otevřela mi maminka. Jako se na mě zamračila, ale byla nějaká klidná.</p>

    <p class="e-bookprozatext">„Že se nestydíš, Danny!“ pravila přísně.</p>

    <p class="e-bookprozatext">Hrklo ve mně, docela doslova.</p>

    <p class="e-bookprozatext">„Mami, nezlob se. Já&nbsp;–“ nevěděl jsem, co ví a&nbsp;co se asi stalo, že je tak klidná.</p>

    <p class="e-bookprozatext">„Seš eště moc mladej, aby ses musel opíjet!“</p>

    <p class="e-bookprozatext">Aha! Ale kdo jí to&nbsp;–</p>

    <p class="e-bookprozatext">„A&nbsp;karbanit!“</p>

    <p class="e-bookprozatext">Něčí <span class="e-booktirazacitacetextkurzivachar">pia fraus</span>! Čí? No&nbsp;–</p>

    <p class="e-bookprozatext">„Já sem nechtěl mami. Ale vono to&nbsp;–“</p>

    <p class="e-bookprozatext">„Vždyť nejseš na alkohol zvyklej! Musíš si dávat pozor!“</p>

    <p class="e-bookprozatext">„Já sem si dával, jenomže&nbsp;–“</p>

    <p class="e-bookprozatext">„Honzík Dresler říkal, žes vypil jenom jeden hrníček grogu a&nbsp;–“</p>

    <p class="e-bookprozatext">„Honza Dresler?“</p>

    <p class="e-bookprozatext">„Ano. Volala Mařenka Dreslerová, že mi jejich Honzík vzkazuje, že ses na Pittermanovic chatě opil.“</p>

    <p class="e-bookprozatext">Mařenka! Tak ona je to takhle hodná holka! Žádná mrcha! V&nbsp;zimě to na mě sice práskla panu radovi, ale to se člověk nemůže vlastně divit. Mít se mnou umluvené rande a&nbsp;pak mě na vlastní oči vidět vochlovat jinou. A&nbsp;myslela na mě! Hozík Dresler vzkazuje! Taky je docela fikaná!</p>

    <p class="e-bookprozatext">„Já už to víckrát neudělám, mami,“ řekl jsem.</p>

    <p class="e-bookprozatext">„Takový hlouposti neřikej,“ pravila maminka. „Ale snaž se pít s&nbsp;mírou. Zpíjet se do němoty&nbsp;– vždyť k&nbsp;tomu nemáš vůbec žádný důvody! Takovej mladej, hezkej, inteligentní chlapec&nbsp;–“</p>

    <p class="e-bookhvezdickystred">*&nbsp;*&nbsp;*</p>

    <p class="e-booktirazacitacetext">Ve škole jsem Marii zahlédl jenom o&nbsp;přestávce na chodbě, korzovala s&nbsp;Blankou Poznerovou pod dozorem paní profesorky Řivnáčové, a&nbsp;když mě uviděla, chytila se za pusu a&nbsp;rozřehtala se. Taky jsem se zazubil a&nbsp;vůbec mi to nevadilo, že se mi řehtá. Musel jsem být pěkně směšný, po tom rumu, ale fakt je, že mě přikryla a&nbsp;doma mě svou laskavou pozorností ochránila před průserem.</p>

    <p class="e-bookprozatext">Šel jsem na záchod, kde hulilo asi sto lidí domovinu a&nbsp;Leopold Váňa instruoval Jířu Horáka, kosteleckého přeborníka v&nbsp;biliáru, a&nbsp;Lexu v&nbsp;komunismu.</p>

    <p class="e-bookprozatext">„V&nbsp;rajchu drží moc buržoazie,“ říkal zachmuřeně a&nbsp;hulil doutník, který patrně ukradl fotrovi.</p>

    <p class="e-bookprozatext">„Nekecej! Tam držej moc náckove,“ pravil Jířa Horák. „A&nbsp;to nejsou žádný buržousti, aspoň pokud já vim. Vem si Kühla,“ uvedl jako příklad za všechny pana říšského komisaře. „To byl před válkou ajznpoňák, jako náš fotr. Taky vechtr. Jenže ho vyhodili pro pití ve službě a&nbsp;defrauduaci úředních peněz.“</p>

    <p class="e-bookprozatext">„<span class="calibre26">Mimoto prásk mýho fotra,“ pravil Lexa. „Jedinej slušnej Němec v&nbsp;Kostelci je pan Kleinander, a&nbsp;to teda buržoust je. Vrchní účetní.“</span></p>

    <p class="e-bookprozatext">„Chápej!“ pravil Leopold Váňa. „Já to beru obecně. Samozřejmě že v detailech –“</p>

    <p class="e-bookprozatext">Z&nbsp;hajzlu se vyvalil hrozný puch. Lexa pravil:</p>

    <p class="e-bookprozatext">„Páni! To je smrad, jak dyž rozpáře komedianta! U&nbsp;Mánesů měli včera k&nbsp;večeři zas zélí. Benno!“ zvolal směrem do hajzlu. „Ber si sebou kolínskou, čoveče! Proč máme my trpět následkama tvý nenažranosti!“</p>

    <p class="e-bookprozatext">„Di do prdele!“ ozval se za dvířkama Bennův hlas.</p>

    <p class="e-bookprozatext">Zvonilo a&nbsp;vypadli jsme ven.</p>

    <p class="e-bookhvezdickystred">*&nbsp;*&nbsp;*</p>

    <p class="e-booktirazacitacetext"><span class="calibre17">Pořád lilo, ale mně bylo příjemně. Poslední hodinu pan profesor Bivoj zkoušel. Měl na to takovou metodu, odvozenou, počítám, z&nbsp;Grand Guignolu. Vyvolal vždycky nejdřív tu nejhloupější holku, v&nbsp;tomhle případě Ladislavu Hornychovou, dal jí příklad a&nbsp;nechal ji mluvit. Dlouho jí mluvení nevydrželo a&nbsp;pan profesor Bivoj taky mlčel. Mlčení měl přesně načasované na dvě minuty. Po dvou minutách se úplně klidně, avšak ledově zeptal: „Dál nevíte?“ Ladislava Hornychová řekla, taky klidně: „Prosím, nevím,“ a&nbsp;pan profesor Bivoj řekl: „Sedněte si,“ a&nbsp;do černého notesu psal nápadně výraznými tahy pět. Pak vyvolal nejhloupějšího kluka, což jsem býval buď já, nebo Josef Krátký, třídní básník. V&nbsp;tomhle případě jsem to byl já, a&nbsp;jako obyčejně, moje vystoupení byl němý film, trval dvě minuty, pak jsem přerušil mlčení slovy „Prosím, nevím,“ obdržel jsem pět, šel jsem si sednout a&nbsp;pan profesor Bivoj vytasil Libuši Maršíkovou.</span></p>

    <p class="e-bookprozatext">Tak se pomalu klestil cestu celou třídou a&nbsp;dokázal ji celou knokautovat na jednom jediném příkladě, takový to byl machr. Bylo nás ve třídě jedenadvacet, na okno bubnoval déšť, kolem zámecké věže rychle letěly cáry mlžného oparu, bylo mi fajn. Pan profesor Bivoj se proklestil až k&nbsp;Jardovi Bukavcovi, což byl nejlepší matematik, ale ještě lepší šachista, a&nbsp;pan profesor Bivoj ho měl rád, ale zároveň na něj žárlil, protože dokud Jarda Bukavec nezačal hrát šach, byl pan profesor Bivoj nejlepším šachistou v&nbsp;Kostelci. Teď s&nbsp;ním Jarda Bukavec prohrával jedině před kompozicí z&nbsp;matematiky, kde se obětoval kvůli třídě, aby měl pan profesor Bivoj dobrou náladu a&nbsp;dal nám lehčí příklady. Dnes však s&nbsp;příkladem ani Jarda Bukavec nehnul, pan profesor Bivoj mu s&nbsp;velkým uspokojením vepsal do notesu kouli, a&nbsp;zvonilo. Z&nbsp;koulí u&nbsp;pana profesora Bivoje si nikdo moc nedělal, protože tím velkým množstvím byly devalvované.</p>

    <p class="e-bookhvezdickystred">*&nbsp;*&nbsp;*</p>

    <p class="e-booktirazacitacetext">Sotva jsem přišel domů a&nbsp;sotva otec odešel do banky a&nbsp;maminka na návštěvu k&nbsp;paní Moutelíkové, vytočil jsem Dreslerovic číslo. Vzal to brácha.</p>

    <p class="e-bookprozatext">„Mařena se učí,“ pravil.</p>

    <p class="e-bookprozatext">„Tak neblbni a&nbsp;zavolej jí!“</p>

    <p class="e-bookprozatext">„Fotr jí zakázal, že se nesmí hnout z&nbsp;pokoje. Měla kouli z&nbsp;českýho slohu.“</p>

    <p class="e-bookprozatext">„Nekecej! Jak mohla dostat kouli z&nbsp;českýho slohu? Ze slohu se nedávaj!“</p>

    <p class="e-bookprozatext">„Měla v&nbsp;něm čtyry hrubky,“ řekl Honza. „Napsala omýtka s&nbsp;tvrdým y a&nbsp;dobili hrad s&nbsp;měkkým a&nbsp;zapoměl s&nbsp;ie, a&nbsp;dokonce ve slově řýše ypsilon, to prej schválně. Za každou hrubku jedna dólu, a&nbsp;sloh stejně jak vod Hurvínka, tak si to spočítej.“</p>

    <p class="e-bookprozatext">„Je váš fotr doma?“</p>

    <p class="e-bookprozatext">„Neni.“</p>

    <p class="e-bookprozatext">„Tak přeci nevodřekneš kamarádovi!“</p>

    <p class="e-bookprozatext">„No dobrý. Já to Mařeně řeknu.“</p>

    <p class="e-bookprozatext">Za chvíli se ozval Mariin hlas:</p>

    <p class="e-bookprozatext">„Danny?“</p>

    <p class="e-bookprozatext">„Jo.“</p>

    <p class="e-bookprozatext">„Danny, tys byl tak nádherně zlitej! Už je ti dobře?“</p>

    <p class="e-bookprozatext">„Je mi nádherně, Marie. Díky tobě.“</p>

    <p class="e-bookprozatext">„Jó díky mně! Já sem do tebe nalila ten rum.“</p>

    <p class="e-bookprozatext">„To máš jedno. Já ho zas chtěl nalejt do tebe.“</p>

    <p class="e-bookprozatext">„Já vim. Jenže já ne s&nbsp;tak špatnym úmyslem.“</p>

    <p class="e-bookprozatext">„Já taky ne se špatnym.“</p>

    <p class="e-bookprozatext">„To příde na to, jak se na to díváš,“ pravila. „Já čistě jen z&nbsp;legrace.“</p>

    <p class="e-bookprozatext">„Ale bylo to vod tebe moc fajn, Marie.“</p>

    <p class="e-bookprozatext">„To teda nevim,“ pravila nejistě. „Je to hřích.“</p>

    <p class="e-bookprozatext">„Já myslim, jaks zatelefonovala našim.“</p>

    <p class="e-bookprozatext">„Jo to. No to&nbsp;–“</p>

    <p class="e-bookprozatext">„Co to?“</p>

    <p class="e-bookprozatext">„To bylo takový jako za pokání za tamten telefon&nbsp;– v&nbsp;zimě&nbsp;– víš, Daníčku?“ řekla.</p>

    <p class="e-bookprozatext">Vlna něžné lásky se mi vzedmula až v&nbsp;nejzazších pórech duše. Skoro jsem zapomněl, jak je zbožná. Ono taky s ní se to dalo lehce zapomenout. Ale byla. To bylo vidět.</p>

    <p class="e-bookprozatext">„To vode mě nebylo hezký,“ pravila.</p>

    <p class="e-bookprozatext">„Jenže já si to zasloužil. Dyž miluju tebe, nemám vo žádnou jinou ani prstem zavadit.“</p>

    <p class="e-bookprozatext">„Ani vokem,“ opravila mě Marie.</p>

    <p class="e-bookprozatext">„Však já už nezavadim,“ řekl jsem s&nbsp;nejlepším možným předsevzetím. „Marie, přídeš v&nbsp;sobotu do toho Provodova?“</p>

    <p class="e-bookprozatext">„Přídu,“ řekla.</p>

    <p class="e-bookprozatext">Začal jsem rychle procházet nebeskými poschodími, až jsem se octl v&nbsp;šestém.</p>

    <p class="e-bookprozatext"><span class="calibre17">„Pudem spólu, jo? Začínáme tam ve tři, tak můžem tak v&nbsp;jednu –“</span></p>

    <p class="e-bookprozatext">„Já tam pojedu. Blanka Poznerovic veme auťák.“</p>

    <p class="e-bookprozatext">Před sedmým nebem jsem se zarazil.</p>

    <p class="e-bookprozatext">„A&nbsp;– nemoh bych jet s&nbsp;váma?“</p>

    <p class="e-bookprozatext">„Vono nás pojede pět holek. To by ses nevešel.“</p>

    <p class="e-bookprozatext">Klesl jsem asi tak do třetího, ale pořád jsem byl v&nbsp;nebi.</p>

    <p class="e-bookprozatext">„Ale přijedeš, Marie, žejo?“</p>

    <p class="e-bookprozatext">„To víš, že jo, Daníčku…“ pravila svým nejmilejším způsobem. Asi jí Kočandrlova zrada přece jen nebyla tak úplně volná. Musím kout železo&nbsp;–</p>

    <p class="e-bookprozatext">„Táta de!“ zašeptala do telefonu. „Musim jít, nebo je v&nbsp;sobotu se všim ámen! Ahojahoj, Daníčku!“</p>

    <p class="e-bookprozatext">A&nbsp;cvakla s&nbsp;telefonem.</p>

    <p class="e-bookhvezdickystred">*&nbsp;*&nbsp;*</p>

    <p class="e-booktirazacitacetext">Do Provodova jsem teda šel pěšky s&nbsp;kapelou. Vlekli jsme vozík s&nbsp;nástrojema a&nbsp;za náma se táh houf kosteleckých pásků a&nbsp;kristýnek<a class="pcalibre pcalibre1" href="../Text/prima_sezona_19.html#_ftn59" id="_ftnref59" title=""><span class="msofootnotereference"><span class="calibre11"><span class="msofootnotereference"><span class="calibre22">[59]</span></span></span></span></a> a&nbsp;pomáhal nám tlačit, takže de facto jsme se moc nenatahali. Holky měly na nohou většinou rozšmajdané polobotky a&nbsp;lodičky si nesly v&nbsp;nákupních taškách. Pod pršáky, když zafoukal vítr, jim bylo vidět šaty do tanečních. Všechny se na to nakadeřily a&nbsp;měly přes účesy barevné šátky, aby jim je nerozcuchal vítr.</p>

    <p class="e-bookprozatext">Táhli jsme do kopce, který pomalu stoupal, a&nbsp;pod námi v&nbsp;údolí se Kostelec leskl v&nbsp;dešti, visely nad ním černé a&nbsp;šedivé mraky a&nbsp;z&nbsp;lesů stoupala pára. Do Provodova to byly skoro čtyři kilometry, ležel už vlastně v&nbsp;horách. Veliká vesnice, veprostřed kostel s&nbsp;červenou cibulí a&nbsp;hned za kostelem obrovská hospoda „U&nbsp;žaludu“. Tonda Novák, syn hostinského, byl děsný swingař, ten nám to s&nbsp;fotrem vyjednal. V&nbsp;hospodě měli za výčepem sál, kde se před tím, než Němci zakázali tancovat, pořádaly taneční čaje a&nbsp;hrálo ochotnické divadlo. Jak byli blbí, chodili Němci občas kontrolovat, jestli se netancuje, jenom v&nbsp;sobotu večer a&nbsp;v&nbsp;neděli odpoledne. Proto jsme hráli v&nbsp;sobotu jenom do šesti a&nbsp;potom jsme klusali dolů do města, abysme v&nbsp;osm mohli začít v&nbsp;Beránku, k&nbsp;poslechu. V&nbsp;zimě jsme jezdili dolů na saních. Pro jistotu ještě vepředu ve výčepu u&nbsp;okna seděl vždycky pan Nosek, četník, a&nbsp;hlásil, kdyby šla nějaká kontrola.</p>

    <p class="e-bookprozatext"><span class="calibre14">V&nbsp;sále už bylo hezky plno, když Brynych dal takt a&nbsp;spustili jsme svou znělku, <span class="e-booktirazacitacetextkurzivachar">Casa Loma Stomp</span>. Všichni tou dobou už věděli, že to je znělka, a&nbsp;tak nikdo netancoval. Hráli jsme ji ve stoje, uměli jsme to zpaměti, tak jsem obhlížel sál, ale samozřejmě, Marie tu ještě nebyla. Přijedou tak za hodinu, počítal jsem. Blanka Poznerová je na to naučená. Chodí všude pozdě. Poznerovým patřila největší fabrika v&nbsp;Kostelci, obrovská gumovka, a&nbsp;Blanka jezdila každý týden autem do Prahy k&nbsp;Jirákovi do tanečních. Měli auto se šoférem. Tím autem přijedou tak asi ve čtyři. Pořád budu mít dvě hodiny</span>.</p>

    <p class="e-bookprozatext">Takže zatím jsem moh hrát a&nbsp;těšit se. Obhlížel jsem sál, byla tam Helenka Teichmanová s&nbsp;Kábrtem, Prdlas, král pásků, s&nbsp;nějakou zmalovanou kristýnou asi z&nbsp;Hradce, Ladislava Hornychová s&nbsp;Pepíkem Kučerou a&nbsp;Dadka Habrová v&nbsp;šatech bez ramínek, nahoře nahá, s&nbsp;Jarkou Mokrým, ten se s&nbsp;ní asi pokoušel zahnout Zuzaně. Byli tam prostě všichni. Z&nbsp;mých třiadvaceti oveček asi patnáct nebo šestnáct. Odsekávali jsme ten ukvapený stomp, Venca Štern se zrovna nad náma rozestřel takovým sklouzávacím trombónovým sólem, když se otevřely dveře a&nbsp;z&nbsp;výčepu vstoupila Irena v&nbsp;žlutozelených šatech z&nbsp;žoržetu a&nbsp;za ní vůl Kočandrle v&nbsp;černém dvouřadáku s&nbsp;červenými proužky. Hned po něm Leopold Váňa a&nbsp;Rosťa Pitterman.</p>

    <p class="e-bookprozatext">Zachvátily mě smíšené pocity. Irena s&nbsp;Kočandrlem, to bylo fajn. Vždycky jsem se rád před Irenou vytahoval na tenoru, i&nbsp;když ona byla na jazz hluchá jak poleno. A&nbsp;dnes se před ní vytáhnu taky s&nbsp;Marií. Až ji Marie uvidí s&nbsp;Kočandrlem, určitě se po mně bude vinout jak liána. Já po ní jak tři liány, samozřejmě. Řeknu klukum, aby to občas zaváleli beze mě, Benno vždycky uměl zaplnit díry po mých sólech, nebo Fonda, prostě místo našeho bobcrosbyovského dixielandu zahrajou normální dixík.</p>

    <p class="e-bookprozatext">Jenomže celou situaci zkomplikoval Rosťa. Toho jsem sem nezval. Ale toho nebylo potřebí zvát. Byl vždycky tam, kde byly holky. Jako já. Měl jsem na to myslet, já blb. Nějak ho zablokovat, nějak bůhvíjak. Určitě půjde hned po Marii. Třeba jsem měl zaplatit Piksle, to byla známá kostelecká prostitutka, aby mu šla stát modelem k&nbsp;aktu na chatu. Jenže na tu by se asi Rosťa vykašlal. Na takové akty nebyl zvědavý.</p>

    <p class="e-bookprozatext">Prostě jsem ale něco udělat měl. Skončili jsme znělku a&nbsp;spustili jsme <span class="e-booktirazacitacetextkurzivachar">Some of These Days</span>. Tady v&nbsp;Provodově to Fonda ohlásil na plný pecky, ne jako <span class="e-booktirazacitacetextkurzivachar">Einmal, einmal, mein Schatz</span>, jak to ohlašoval v&nbsp;Beranu, kde jsme to hráli k&nbsp;poslechu. Tady jsme to hráli k&nbsp;tanci. První na parketu samozřejmě Rosťa s&nbsp;Dadkou Habrovou, čert ví, jak ji Jarkovi hned na začátku vyfouk, potápěli se, že to vypadalo, že z&nbsp;ní ty šaty spadnou, ale obklopil je brzy takový dav, že jsem to nespatřil. Kočandrle s&nbsp;Irenou přirozeně taky, vůl Kočandrle jako kdyby měl v&nbsp;zádech lineál, ale Irena se teda předváděla, žoržetová sukně jí vlála kolem nohou, až jsem zahlíd podvazky. Mrcha Irena. Nastoupil jsem do sóla a&nbsp;vztekle jsem vzlykal: <span class="e-booktirazacitacetextkurzivachar">Some of these days, you’ll miss me, honey</span>… Irena na to nevypadala, že bych jí někdy scházel, ale ona mi tedy momentálně taky nescházela, jak jsem se nad ní vítězně zalykal ve střední poloze, kde je to na tenoru nejlepší… <span class="e-booktirazacitacetextkurzivachar">you’ll be sorry When I’m gone away</span>… a&nbsp;pak jsem jen tak příjemně čekal, až se otevřou dveře a&nbsp;objeví se Mariina zlatá hříva. Vyzdobil jsem své sólo ironickýma kudrlinkama jako snad nikdy v&nbsp;životě, sed jsem si a&nbsp;do sóla vlít Benno, nádherně, s&nbsp;wa-wa na korpusu, zdálo se mi, že se za mě Ireně posmívá, kvákal jak žába, ale nádherně za rytmem, cifroval jsem na tenoru pod jeho pekelným vřeskem a&nbsp;pak jsme to dohráli tutti a&nbsp;ve fortissimu. A&nbsp;pak hned <span class="e-booktirazacitacetextkurzivachar">Swingin’ the Blues a&nbsp;Bob Cats</span>. A&nbsp;<span class="e-booktirazacitacetextkurzivachar">Tiger Rag</span>. Pak jsem se šel vymočit. Pan Novák nám zdarma čepoval dvouprocentní pivo, toho se dalo vypít deset půllitrů a&nbsp;efekt ani zdaleka takový, jako po tom jednom hrníčku rumu na chatě. Ale zato se muselo chodit ven.</p>

    <p class="e-bookprozatext">Leopold Váňa stál na chodbě s&nbsp;Jířou Horákem a&nbsp;zase to do něj hustil jak misionář. To se teda divim, pomyslel jsem si, že se sem vůbec trmácel, když teda o&nbsp;troubení zájem nemá. Ale shromáždily se zde duše.</p>

    <p class="e-bookprozatext">„To máš pravdu, Jířo,“ zahučel Leopold Váňa, když jsem si k&nbsp;nim stoup a&nbsp;on zjistil, že to jsem jen já. „Jde o&nbsp;celonárodní odboj. Ale my se ho musíme snažit přeměnit v&nbsp;třídně uvědomělý hnutí.“</p>

    <p class="e-bookprozatext">„Dyť snad de vo to porazit Němce,“ pravil biliárový mistr.</p>

    <p class="e-bookprozatext">„To taky,“ pravil Leopold Váňa, „ale především&nbsp;–“</p>

    <p class="e-bookprozatext">Kolem přešel Rosťa a&nbsp;zavolal na mě:</p>

    <p class="e-bookprozatext">„Danny, příde Marie!“</p>

    <p class="e-bookprozatext">„Jo? Jak to víš?“ řekl jsem, jako že je to pro mě novinka.</p>

    <p class="e-bookprozatext">„Příde! Říkala mi to Zuzka Princová. Přijedou vobě s&nbsp;Blankou Poznerovou autem.“</p>

    <p class="e-bookprozatext">„Jo? A&nbsp;s&nbsp;kerym příde?“</p>

    <p class="e-bookprozatext">Rosťa mě zatáh kousek stranou od kazatele, jenž přestal kázat a&nbsp;počal naslouchat, a&nbsp;řekl vzrušeně „To je právě to, čeče! Příde sama! Jenom s&nbsp;holkama.“</p>

    <p class="e-bookprozatext">„Aha.“</p>

    <p class="e-bookprozatext">„Mám možnost, čeče!“</p>

    <p class="e-bookprozatext">To jsem věděl taky, že má. To mi neřek žádnou novinu. Jenomže já z&nbsp;toho neměl takovou radost jako on.</p>

    <p class="e-bookprozatext">„Danny, udělal bys pro mě něco?“</p>

    <p class="e-bookprozatext">„No,“ pravil jsem dost nenadšeně.</p>

    <p class="e-bookprozatext">„Vy hrajete taky ten flák, že jo, <span class="e-booktirazacitacetextkurzivachar">Everybody Loves My Baby?</span>“</p>

    <p class="e-bookprozatext">„Hrajem.“</p>

    <p class="e-bookprozatext">„<span class="calibre14">Von je to charleston,“ šeptal Rosťa jak Babinský. „To tady nikdo neumí, akorát já, eště vod ‚Jarního sluníčka‘. Já jí řeknu, že jí to naučim, pak pudu k&nbsp;tobě, že to pro ní jako vobjednávám, ty to vyjednej, abyste to zahráli, a&nbsp;já jí to pudu učit!“</span></p>

    <p class="e-bookprozatext">„A&nbsp;co si vod toho slibuješ závratnýho?“</p>

    <p class="e-bookprozatext">„No prostě&nbsp;– naučim jí to, žejo. Dostanu jí do nálady. Určitě je votrávená z&nbsp;Kočandrleho, tak já se jí musim prezentovat v&nbsp;ňákym příznivym světle. A&nbsp;charleson umim. Bezvadně. A&nbsp;nikdo jinej ho v&nbsp;Kostelci neumí!“</p>

    <p class="e-bookprozatext">Napadly mě ty spodky na té palandě a&nbsp;nevěděl jsem, jestli mu ten charleston tak pomůže. Trošku mi stoupla naděje.</p>

    <p class="e-bookprozatext">„No dobrý. Dyž chceš,“ řekl jsem.</p>

    <p class="e-bookprozatext">Šli jsme se vymočit a&nbsp;vrátili jsme se do sálu.</p>

    <p class="e-bookprozatext">A&nbsp;tam, hnedka ke stolu u&nbsp;dveří, si právě sedala Marie se Zdenkem Pivonkou.</p>

    <p class="e-bookhvezdickystred">*&nbsp;*&nbsp;*</p>

    <p class="e-booktirazacitacetext">Odplížil jsem se na pódium a&nbsp;Rosťa se odplížil k&nbsp;Zuzce Princové. Zahájili jsme případně bluesem, na který se tancoval slowfox, a&nbsp;obě holky, Marie i&nbsp;Irena, chtivě nastoupily na parket se svýma čenžnutýma milencema. A&nbsp;obě se předváděly a&nbsp;obě metaly lhostejně vražedné pohledy jedna po druhé a&nbsp;obě se vinuly ke svým volům jako liány a&nbsp;oba ty volové, Kočandrle a&nbsp;Pivonka, tancovali o&nbsp;sto péro.</p>

    <p class="e-bookprozatext">Ó Bože! Ach, Pane Bože! Vzlykal jsem v&nbsp;duchu, houkal jsem na tenora jako na píšťalu smutného mississippského parníčku, za oknem hospody se rozkývaly větve jabloní a&nbsp;podzimní vítr přivál do Provodova pěkný slejvák. Dohráli jsme <span class="e-booktirazacitacetextkurzivachar">Joe Turnera</span>, Fonda zaznamenal ty kapky a&nbsp;ohlásil slowfox <span class="e-booktirazacitacetextkurzivachar">Pláče nebe nade mnou</span>. Opravdu plakalo. Brečelo. Úplně řvalo, jak to jednou řekla Alena, nyní ve vyhnanství na gymnáziu Elišky Krásnohorské.</p>

    <p class="e-bookprozatext">„<span class="e-booktirazacitacetextkurzivachar">Děšť kolem nás tančí</span>,“ zpíval Lexa, který občas fungoval jako náš <span class="e-booktirazacitacetextkurzivachar">crooner</span>. „<span class="e-booktirazacitacetextkurzivachar">To se jen mlhy v&nbsp;kapky mění</span>…“a já s&nbsp;Bennem jsme do toho přihrávali bluesovými breaky, ačkoliv v&nbsp;notách to nebylo, to nás tak vzal ten podzimní liják „… <span class="e-booktirazacitacetextkurzivachar">však já vím, že to prauda není</span>…“ zpíval Lexa východočeským nářečím, aby to shodil, zahlédl jsem i&nbsp;Mariiny podvazky, jak prováděla gigantický šroub, celá šťastná, že se teda pomstila Kočandrlemu i&nbsp;Ireně, oběma jednou ranou „… <span class="e-booktirazacitacetextkurzivachar">To pláče nebe nade mnou…“</span> pěl Lexa a&nbsp;v&nbsp;poslední koruně přeskočil hlasem jako Oldřich Nový v&nbsp;<span class="e-booktirazacitacetextkurzivachar">Jen pro ten dnešní den</span> v&nbsp;<span class="e-booktirazacitacetextkurzivachar">Kristiánovi</span>, a&nbsp;my jsme na sebe s&nbsp;Bennem přes strašně dlouhou korunu poštěkávali takovou přátelskou bluesovou hádkou.</p>

    <p class="e-bookhvezdickystred">*&nbsp;*&nbsp;*</p>

    <p class="e-booktirazacitacetext"><span class="calibre17">To na parketě, to moc přátelsky nevypadalo. Čekali na další flák a&nbsp;obě holky se jako náramně bavily se svýma volama, rozesmáté jako na celé kolo, a&nbsp;z&nbsp;rohu od prázdného stolku je ponuře pozoroval Rosťa, který si Zuzku Princovou nechal klidně odvést Leopoldem Váňou.</span></p>

    <p class="e-bookprozatext">„<span class="e-booktirazacitacetextkurzivachar">Sjezd swingařů</span>,“ ohlásil Fonda, spustili jsme, pomalý swing, a&nbsp;holky ho tancovaly málem jako kozáčka. Tak jsme se vlekli, teda já, se srdcem plným bluesu přes další dva foxtroty, až jsme si dali pauzu a&nbsp;Zdeněk se šel vymočit.</p>

    <p class="e-bookprozatext">Zachytil jsem Rosťův smutný pohled a&nbsp;dostal jsem nápad. V&nbsp;tomhle boji se Rosťa stal ze soka partnerem, protože teda s&nbsp;každým, ale ze Zdenkem Pivonkou… To mu nestačí, mizerovi, připravovat mě už dva roky o&nbsp;Irenu? To mě musí začít připravovat i&nbsp;o&nbsp;Marii? A&nbsp;Rosťu taky?</p>

    <p class="e-bookprozatext">„Fondo,“ řekl jsem. „Hodíme si <span class="e-booktirazacitacetextkurzivachar">Everybody</span>, jo?“</p>

    <p class="e-bookprozatext">„Dobrý.“</p>

    <p class="e-bookprozatext">„Ale hned, jo?“</p>

    <p class="e-bookprozatext">„Proč hned?“</p>

    <p class="e-bookprozatext">„Já ti to pak vysvětlim. Ale honem, prosim tě!“</p>

    <p class="e-bookprozatext">Fonda se už teda neptal a&nbsp;vydal povely. Pochopil, že jde o&nbsp;něco s&nbsp;nějakou holkou, a&nbsp;v&nbsp;tom případě že jde všechno stranou, i&nbsp;jauzepauza. Brynych zavařil na dřeva charleston, přes vlnovku tenora jsem uviděl, že Rosťovi to došlo a&nbsp;vstal. A&nbsp;hnal se k&nbsp;Marii. A&nbsp;skočili jsme do toho… <span class="e-booktirazacitacetextkurzivachar">Everybody Loves My Baby</span>… pěkně ostře, v&nbsp;duchu jsem spatřil Kristiny bílé nožičky za drátěnou klecí… <span class="e-booktirazacitacetextkurzivachar">but my baby don’t love nobody but me</span>… Většinou nikdo nečekal, že uděláme tak krátkou pauzu, hodně kluků odešlo močit, takže parket byl skoro prázdný. A&nbsp;vyprázdnil se úplně, když lidi viděli, co počal Rosťa předvádět před trochu zkoprnělou Marií.</p>

    <p class="e-bookprozatext">Moc a&nbsp;dlouho zkoprnělou ne. Rychle se přiučila. Když šlo o&nbsp;tancování a&nbsp;podobné blbosti, na to byla učenlivější než na to, že omítka se píše s&nbsp;měkkým i. V&nbsp;momentě její nožičky, v&nbsp;bílé skládané sukni a&nbsp;v&nbsp;černých punčochách, a&nbsp;ještě hezčí než Kristýniny, sebou začly švihat a&nbsp;Rosťa tančil charleston, jako kdyby byl na péro, tak ho láska nadzdvihovala. Těch několik párů, co přišly na parket tancovat foxtrot, přestaly a&nbsp;sledovaly Rosťu a&nbsp;Marii<span class="e-booktirazacitacetextkurzivachar">… everybody wants my baby but my baby don’t want nobody</span>… zpíval jsem si v&nbsp;duchu a&nbsp;odsekával jsem jim do těch krůčků stakatové notičky… <span class="e-booktirazacitacetextkurzivachar">but me</span>…</p>

    <p class="e-bookprozatext">Jo. A&nbsp;najednou, kde se vzal, tu se vzal a&nbsp;úplně drze, vkročil na parket Zdeněk, zaklepal křepčícímu Rosťovi na rameno, něco řek, zřejmě „Dovol,“ a&nbsp;ve vteřince začal zas on sebou škubat, jako kdyby byl na péro, zatímco Rosťa se zastavil, jako kdyby péro prasklo, a&nbsp;pak se, úplně zvadlý, odploužil ke svému stolu, neboť Marie, ta zmije, jako předtím křepčila s&nbsp;ním, nyní zcela plynule otočila smějící se obličej ke Zdeňkovi a&nbsp;mrskala nožičkama, až přesky podvazků vrhaly šajny na všechny strany… <span class="e-booktirazacitacetextkurzivachar">cause wben my baby kisses me on my rosy cheeks</span>… opravdu jí hořely tváře, opravdu jako růžičky, bleděmodré oči měla rozsvícené jako předevčírem tím rumem a&nbsp;kolem hlavy jí poletovalo husté zlato, krásně umyté, vyšamponované, nagulmované, nebo co se s&nbsp;tím dělá… <span class="e-booktirazacitacetextkurzivachar">I&nbsp;just let those kisses be and don’t wash my face for weeks</span>… <span class="e-booktirazacitacetextkurzivachar">Oh! Everybody loves my baby</span>… Dul jsem tak vztekle, že se mi přetrhla kšandička a&nbsp;musel jsem celou váhu tenora nést na pravém palci… <span class="e-booktirazacitacetextkurzivachar">everybody loves my baby</span>… hráli jsme last chorus, Zdeněk na parketě snad udělal přemet nebo co… <span class="e-booktirazacitacetextkurzivachar">and my baby loves</span>… <span class="e-booktirazacitacetextkurzivachar">everybody</span>… Mariiny černé nožičky s&nbsp;lodičkama sebou švihaly jako na drátkách… <span class="e-booktirazacitacetextkurzivachar">but me</span>… <span class="e-booktirazacitacetextkurzivachar">oh</span>…<span class="e-booktirazacitacetextkurzivachar">!</span> <span class="e-booktirazacitacetextkurzivachar">but me</span>…</p>

    <p class="e-bookhvezdickystred">*&nbsp;*&nbsp;*</p>

    <p class="e-booktirazacitacetext">No prostě, Zdeněk prostě ovlád parket a&nbsp;na všeobecnou žádost jsme pak ten pitomý charleston opakovali ještě třikrát, všichni se ho chtěli naučit a&nbsp;Zdeněk se velmi ochotně ujal role učitele, předváděli ho s&nbsp;Marií, dav je napodoboval, stovky nožiček sebou švihalo za vlnovkou tenora a&nbsp;já zuřivě dul a&nbsp;v&nbsp;hlavě se mi slova tý pitomý písničky úplně popletly.</p>

    <p class="e-bookprozatext">Jediná Irena netančila charleston, celá upjatá seděla během celého charlestonování u&nbsp;stolu s&nbsp;Kočandrlem, to mě potěšilo, a&nbsp;jak jsem po nich mžoural, měl jsem silný dojem, že se hádají. Potěšilo mě to ještě víc.</p>

    <p class="e-bookprozatext">Z&nbsp;charlestonového obžerství se Zdeňkovi zase začlo chtít jít močit, vytratil se, Marie si šla sednout a&nbsp;my spustili, abysme si odpočinuli a&nbsp;charlestoňáci na parketě taky, <span class="e-booktirazacitacetextkurzivachar">Zamknu si dnešní den</span>. Houknul jsem na Benna, aby to uvařili beze mě, a&nbsp;už jsem byl u&nbsp;Marie.</p>

    <p class="e-bookprozatext">„Marie, smim prosit?“</p>

    <p class="e-bookprozatext">Vzhlédla ke mně od zrcátka, ve kterém si prohlížela vlastní krásu, kterou ještě vylepšovala opojně vonícím pudrem.</p>

    <p class="e-bookprozatext">„Já sem děsně udejchaná, Danny.“</p>

    <p class="e-bookprozatext">„Dyť je to jen slowfox, Marie!“</p>

    <p class="e-bookprozatext">Koukala na mě, ňadra se jí opravdu zdvihala nějak víc než obvykle.</p>

    <p class="e-bookprozatext">„Prosim tě, Marie! Já budu muset zas jít hrát a&nbsp;děsně sem se na to těšil Prosim tě!“</p>

    <p class="e-bookprozatext">„Dyž tak pěkně prosíš…“</p>

    <p class="e-bookprozatext">Vstala, přimáčkl jsem se na její sladká ňadra, ucítil jsem její sladká stehna, jak jimi pohybovala do rytmu toho slowfoxu. „… <span class="e-booktirazacitacetextkurzivachar">Zamknu si dnešní den do truhly snů</span>…“ pěl Lexa nosem, napodoboval Václava Irmanova „… <span class="e-booktirazacitacetextkurzivachar">pak zůstane dál se mnou</span>…“</p>

    <p class="e-bookhvezdickystred">*&nbsp;*&nbsp;*</p>

    <p class="e-booktirazacitacetext">„Marie,“ řekl jsem jí do bílého ouška, v&nbsp;kterém měla modrou křtící náušničku, protože byla zbožná, „řikalas, že přijedeš sama, jenom s&nbsp;holkama.“</p>

    <p class="e-bookprozatext">„Já sem si myslela, že přijedu sama, Danny. Fakticky!“</p>

    <p class="e-bookprozatext">„Tak pročs přijela s&nbsp;Pivonkou?“</p>

    <p class="e-bookprozatext">Neřekla nic, provedl jsem bezvadný, ale smutný šroub, přesně jak nás to učil taneční mistr pan Toman, opřela se o&nbsp;mě ňadry, která byla měkká a&nbsp;současně pevná, žádná jiná látka na světě nemá takové skupenství…</p>

    <p class="e-bookprozatext">„Tys mi to slíbila, a&nbsp;pak se na mě vykašleš.“</p>

    <p class="e-bookprozatext">„To máš těžký, Danny… tydle věci…“</p>

    <p class="e-bookprozatext">Nojo. Tydle věci. Tak to je blbý.</p>

    <p class="e-bookprozatext">„Jaký věci?“ chtěl jsem vědět, ačkoliv jsem to věděl moc dobře.</p>

    <p class="e-bookprozatext">„… <span class="e-booktirazacitacetextkurzivachar">pak bude světlem mých šedých dnů</span>…“ pěl Lexa, „… <span class="e-booktirazacitacetextkurzivachar">jež plane stále tmou</span>…“</p>

    <p class="e-bookprozatext">„Však víš,“ řekla Marie.</p>

    <p class="e-bookprozatext">No věděl jsem, věděl.</p>

    <p class="e-bookprozatext">„Tys začla chodit se Zdeňkem?“</p>

    <p class="e-bookprozatext">„Hm.“</p>

    <p class="e-bookprozatext">„Co to znamená Hm?“ zeptal jsem se, ale velice trpce.</p>

    <p class="e-bookprozatext">„Však víš.“</p>

    <p class="e-bookprozatext">Chvíli jsme zas mlčeli, cítil jsem jenom ty ňadra, ty Mariiny dlouhé, štíhlé nohy…</p>

    <p class="e-bookprozatext">„… <span class="e-booktirazacitacetextkurzivachar">zamknu si dnešní den</span>…“pěl Lexa, „… <span class="e-booktirazacitacetextkurzivachar">v&nbsp;srdci na klíč</span>… <span class="e-booktirazacitacetextkurzivachar">pak zůstane věčně nám</span>…“</p>

    <p class="e-bookprozatext">Jo. Mně věčně. Ale Mařence?</p>

    <p class="e-bookprozatext">Možná taky. Kdo ví?</p>

    <p class="e-bookprozatext">Najednou jsem dostal vztek.</p>

    <p class="e-bookprozatext">„To teda vim, Marie! Moc dobře!“</p>

    <p class="e-bookprozatext">Ucítila to, že mám vztek. Řekla tiše:</p>

    <p class="e-bookprozatext">„Třeba nevíš.“</p>

    <p class="e-bookprozatext">„Ale vim. Tak blbej nejsem. Ty furt miluješ Kočandrleho.“</p>

    <p class="e-bookprozatext">„Kočandrleho? Prosim tě! Nechceš mě polechtat?“</p>

    <p class="e-bookprozatext">„Já bych chtěl. Jenže ty bys mi to nedovolila.“</p>

    <p class="e-bookprozatext">„Bodeť bych ti to dovolila!“</p>

    <p class="e-bookprozatext">„Ale Zdeňkovi to dovolíš, a&nbsp;taky ho nemiluješ!“</p>

    <p class="e-bookprozatext">„Nebuď nechutnej, Danny!“</p>

    <p class="e-bookprozatext">„Já sem nechutnej, jo?“</p>

    <p class="e-bookprozatext">„No začínáš bejt!“</p>

    <p class="e-bookprozatext">Ovládl jsem se, cítil jsem, jak ji taky vztek trochu přechází, zachovávali jsme chvilku mlčení. Pak jsem pravil, pořád vztekle, ale spíš už jako zoufale:</p>

    <p class="e-bookprozatext">„Začlas chodit s&nbsp;Pivonkou, aby Kočandrle žárlil.“</p>

    <p class="e-bookprozatext">„Páni!“ pravila Marie.</p>

    <p class="e-bookprozatext">„A&nbsp;já sem ti vosk, viď?“</p>

    <p class="e-bookprozatext">„No dyž řikáš takovýhle věci, tak&nbsp;–“</p>

    <p class="e-bookprozatext">„Sem ti vosk, viď?“</p>

    <p class="e-bookprozatext">„Ale nejsi,“ řekla. „Ale si protivnej!“</p>

    <p class="e-bookprozatext">„Já sem protivnej! Pane Bože, já!“</p>

    <p class="e-bookprozatext">„No seš!“</p>

    <p class="e-bookprozatext">„Ponivač mám pravdu!“</p>

    <p class="e-bookprozatext">„Ale nemáš pravdu,“ řekla, ale takovým způsobem, že jsem ji teda měl. A&nbsp;velkou.</p>

    <p class="e-bookprozatext">„… <span class="e-booktirazacitacetextkurzivachar">nikdy neodejde ten den pryč</span>…“ pěl Lexa.</p>

    <p class="e-bookprozatext">„Dovolíš?“ pravil někdo za mnou, jako když odkapává zkapalněný vzduch.</p>

    <p class="e-bookprozatext">Ohlédl jsem se. No samo. Kočandrle. Podíval jsem se Marii do očí a&nbsp;tančil jsem dál, ale Marie mi uhnula očima a&nbsp;nechtěla.</p>

    <p class="e-bookprozatext">„Danny, nezlob se…“ zašeptala úpěnlivě a&nbsp;pak se mi vyvlíkla. Kdyby byla začala dělat naštvanou, byl bych jí asi, jak jsem byl v&nbsp;tom vzteku a&nbsp;v&nbsp;tom zoufalství, vláčel po parketu dál, a&nbsp;nechal Kočandrleho blbě stát, nebo aby se ještě blbějc vláčel za náma. Ale Marie zašeptala: „Nezlob se…!“ A&nbsp;já se nemoh zlobit. Na ni ne. Nikdy. Jenom mi to přišlo strašlivě líto. Ještě mnohem později, dyž přešla léta, hrozně rychle…</p>

    <p class="e-bookprozatext">Pustil jsem ji. Kočandrle se vmáčkl na moje místo.</p>

    <p class="e-bookprozatext">„… <span class="e-booktirazacitacetextkurzivachar">já toužebně vzpomínám</span>…“ zapěl Lexa, chvíli jsem já stál blbě na parketě, pak jsem se otočil a&nbsp;uviděl jsem tu úplnou katastrofu. Pivonku, toho pyskatýho vola, s&nbsp;Irenou v&nbsp;náručí. Zase se předváděla, Zdeněk ji šrouboval velikými šrouby kolem a&nbsp;kolem a&nbsp;Irenka se zubila, jako kdyby vůbec nic nebylo mezi tím pádem z&nbsp;Pěti prstů a&nbsp;tímhle druhým pádem.</p>

    <p class="e-bookprozatext">Ó Bože! Ach, sakra! Někdo do mě vrazil, nějaký ostrý dámský podpatek mě nakop do lýtka. Ó Bože! Otočil jsem se zpátky, promotal jsem se mezi párkama na parketě a&nbsp;vypad jsem rychle brečet na hajzl.</p>

    <p class="e-bookhvezdickystred">*&nbsp;*&nbsp;*</p>

    <p class="e-booktirazacitacetext">Na chodbě Leopold Váňa hustil do ponurého Rosti:</p>

    <p class="e-bookprozatext">„Musíme se snažit objasňovat našim lidem –“</p>

    <p class="e-bookprozatext">Zapad jsem na hajzl a&nbsp;dlouze, truchlivě jsem močil. Do žlábku mi kapaly slzy. Po zakecaném okýnku, plném mušinců, se lily dravé proudy vody.</p>

    <p class="e-bookhvezdickystred">*&nbsp;*&nbsp;*</p>

    <p class="e-booktirazacitacetext">Pak jsme hráli celý blok bluesovek. <span class="e-booktirazacitacetextkurzivachar">Blues in the Dark</span> Jestli jsem posledně v&nbsp;sobotu hrál tak, že i&nbsp;pan Ceeh se zaposlouchal, nevím, jak jsem hrál teď. <span class="e-booktirazacitacetextkurzivachar">Can’t cheatin’ make me love you</span>, hrál jsem s&nbsp;hlubokým citem, <span class="e-booktirazacitacetextkurzivachar">be mean and you drive me ’way</span>… Jenže se to na mou situaci nehodilo. Ať byly ty holky na mě sebekrutější, stejně jsem je miloval. Nebo co. Nebo jsem byl mladý. Nebo to byl ten déšť. Ta mlha. Ten smutnej podzim. Ta válka, kterou to všechno špatně končilo.</p>

    <p class="e-bookprozatext">Hrál jsem, nekoukal jsem se do not, za mnou Benno na sordinované trumpetě plakal a&nbsp;plakal a&nbsp;Lexa kvílel v&nbsp;závratných výškách na klarinetě… <span class="e-booktirazacitacetextkurzivachar">did you ever dream, lucky baby</span>… Bennova trubka mluvila, Harýk se skláněl nad kytarou, snad ji objímal, ostré, lkavé akordy… <span class="e-booktirazacitacetextkurzivachar">and wake up cold in band</span>… Strašně smutná krásná muzika mě vzala do svého utěšlivého náručí, přede mnou se otáčeli holky a&nbsp;kluci, Venca Štern se rozezněl jako zvon, jako hrana lásky… nebo čeho… mládí…</p>

    <p class="e-bookprozatext">Otevřely se dveře, v&nbsp;nich se objevil pan četnický strážmistr Nosek a&nbsp;hned nám rukama naznačoval, že máme hrát dál, že žádná kontrola nejde. Rozhlédl se. Od stolu v&nbsp;rohu, kde seděl Jířa Horák, se zvedl Leopold Váňa a&nbsp;přistoupil k&nbsp;panu Noskovi. Pan Nosek mu něco řval do ucha, muselo být špatně rozumět, protože jsme dělali strašný, kvílivý rámus, Leopold Váňa sebou škubl, zbled nebo co. Potom vyvalil oči na nás, na kapelu, jako smrt bledý, hnul se, obcházel sál a&nbsp;šel kolem parketu. Lexa nastoupil do bluesového sóla a&nbsp;vyšíval je, krásně, láskyplně v&nbsp;nebeském rejstříku. Ve stratosféře… <span class="e-booktirazacitacetextkurzivachar">did you ever, ever dream, lucky baby</span>… Leopold Váňa se propletl kolem sálu a&nbsp;kolem našeho pódia, vylezl na ně zezadu, přišel až ke mně a&nbsp;postavil se mezi mě a&nbsp;Lexu, čekal, až snad dohrajem… <span class="e-booktirazacitacetextkurzivachar">you gonna long for me, baby</span>… hrál Lexa, pískal v&nbsp;nedostupných výškách strašlivého podzimního stesku… <span class="e-booktirazacitacetextkurzivachar">one of these cold rainy days</span>… Skončil, do sóla vstoupil Fonda, do countbasieovského sóla, jako když kapky deště dopadají na plechovou střechu. Leopold Váňa řekl něco Lexovi, Lexa tak jako na židli napůl vyskočil, Leopold Váňa někam zmizel. „Co je?“ řekl jsem Lexovi do pauzy. „Zastřelili fotra,“ řekl Lexa a&nbsp;byl doopravdy, fakticky, Bože, bledý, vstal, zmizel kamsi dozadu, musel jsem do sóla já, všechno se se mnou zatočilo… všechno to končí… touhle válkou to všechno končí… už je začínají střílet… naše mládí… ty buržousty… <span class="e-booktirazacitacetextkurzivachar">Did you ever dream, lucky baby</span>… zavolal jsem bolestně, do ztracena, nikdo mě neslyšel… <span class="e-booktirazacitacetextkurzivachar">and wake up</span>… <span class="e-booktirazacitacetextkurzivachar">cold</span>… <span class="e-booktirazacitacetextkurzivachar">in the dark</span>…</p>

    <p class="e-bookprozatext">&nbsp;</p>

    <p class="e-bookprozatext">&nbsp;</p>

    <p class="e-bookprozatextkurzivabezpredsazeniprvradku">Sigtuna 1967&nbsp;– Toronto 1972</p>
  </div>
</body>
</html>